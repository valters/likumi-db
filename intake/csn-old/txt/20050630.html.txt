   [IMG]
   Publicēts:
   "Latvijas Vēstnesis", 103 (3051), 01.07.2004.
   Izdevējs: Ministru kabinetsVeids: noteikumiNumurs: 571Pieņemts: 29.06.2004.Stājas
   spēkā: 01.07.2004.Zaudē spēku: 01.01.2016.
   Attēlotā redakcija: 30.06.2005. - 05.07.2005. Vēsturiskā
   Grozījumi:
   MK 21.06.2005. noteikumi Nr.441 / LV, 100 (3258), 29.06.2005. / Stājas spēkā
   30.06.2005.
   Satura rādītājs:
     * 1. Vispārīgie jautājumi
          * 1. punkts
          * 2. punkts
          * 3. punkts
          * 4. punkts
          * 5. punkts
          * 6. punkts
          * 7. punkts
          * 8. punkts
          * 9. punkts
          * 10. punkts
          * 11. punkts
          * 12. punkts
          * 13. punkts
          * 14. punkts
          * 15. punkts
     * 2. Gājēju un pasažieru pienākumi
          * 16. punkts
          * 17. punkts
          * 18. punkts
          * 19. punkts
          * 20. punkts
          * 21. punkts
          * 22. punkts
          * 23. punkts
          * 24. punkts
          * 25. punkts
          * 26. punkts
          * 27. punkts
          * 28. punkts
          * 29. punkts
          * 30. punkts
          * 31. punkts
          * 32. punkts
          * 33. punkts
     * 3. Transportlīdzekļu vadītāju vispārīgie pienākumi
          * 34. punkts
          * 35. punkts
          * 36. punkts
          * 37. punkts
          * 38. punkts
          * 39. punkts
     * 4. Transportlīdzekļa vadītāja pienākumi īpašos gadījumos
          * 40. punkts
          * 41. punkts
          * 42. punkts
          * 43. punkts
          * 44. punkts
          * 45. punkts
          * 46. punkts
          * 47. punkts
          * 48. punkts
          * 49. punkts
     * 5. Transportlīdzekļa vadītāja rīcība pēc ceļu satiksmes negadījuma
          * 50. punkts
          * 51. punkts
          * 52. punkts
          * 53. punkts
          * 54. punkts
     * 6. Ceļu satiksmes regulēšana
          * 55. punkts
          * 56. punkts
          * 57. punkts
          * 58. punkts
          * 59. punkts
          * 60. punkts
          * 61. punkts
          * 62. punkts
          * 63. punkts
          * 64. punkts
          * 65. punkts
          * 66. punkts
          * 67. punkts
          * 68. punkts
          * 69. punkts
     * 7. Braukšanas sākšana un braukšanas virziena maiņa
          * 70. punkts
          * 71. punkts
          * 72. punkts
          * 73. punkts
          * 74. punkts
          * 75. punkts
          * 76. punkts
          * 77. punkts
          * 78. punkts
          * 79. punkts
          * 80. punkts
          * 81. punkts
          * 82. punkts
          * 83. punkts
          * 84. punkts
          * 85. punkts
          * 86. punkts
          * 87. punkts
          * 88. punkts
          * 89. punkts
          * 90. punkts
          * 91. punkts
          * 92. punkts
          * 93. punkts
          * 94. punkts
          * 95. punkts
     * 8. Transportlīdzekļu izkārtojums uz brauktuves
          * 96. punkts
          * 97. punkts
          * 98. punkts
          * 99. punkts
          * 100. punkts
          * 101. punkts
          * 102. punkts
          * 103. punkts
          * 104. punkts
          * 105. punkts
          * 106. punkts
          * 107. punkts
          * 108. punkts
          * 109. punkts
          * 110. punkts
          * 111. punkts
     * 9. Braukšanas ātrums, distance un intervāls
          * 112. punkts
          * 113. punkts
          * 114. punkts
          * 115. punkts
          * 116. punkts
          * 117. punkts
          * 118. punkts
          * 119. punkts
          * 120. punkts
     * 10. Apdzīšana, samainīšanās ar pretim braucošu transportlīdzekli un apsteigšana
          * 121. punkts
          * 122. punkts
          * 123. punkts
          * 124. punkts
          * 125. punkts
          * 126. punkts
          * 127. punkts
     * 11. Apstāšanās un stāvēšana
          * 128. punkts
          * 129. punkts
          * 130. punkts
          * 131. punkts
          * 132. punkts
          * 133. punkts
          * 134. punkts
          * 135. punkts
          * 136. punkts
          * 137. punkts
     * 12. Braukšana krustojumos
          * 138. punkts
          * 139. punkts
          * 12.1. Regulējami krustojumi
               * 140. punkts
               * 141. punkts
               * 142. punkts
               * 143. punkts
               * 144. punkts
               * 145. punkts
          * 12.2. Neregulējami krustojumi
               * 146. punkts
               * 147. punkts
               * 148. punkts
               * 149. punkts
               * 150. punkts
               * 151. punkts
               * 152. punkts
     * 13. Ceļu satiksme dzīvojamās zonās
          * 153. punkts
          * 154. punkts
          * 155. punkts
          * 156. punkts
          * 157. punkts
          * 158. punkts
     * 14. Gājēju pārejas un pasažieru sabiedrisko transportlīdzekļu pieturas
          * 159. punkts
          * 160. punkts
          * 161. punkts
          * 162. punkts
          * 163. punkts
          * 164. punkts
          * 165. punkts
     * 15. Dzelzceļa pārbrauktuvju šķērsošana
          * 166. punkts
          * 167. punkts
          * 168. punkts
          * 169. punkts
          * 170. punkts
          * 171. punkts
          * 172. punkts
          * 173. punkts
     * 16. Ārējās apgaismes ierīču lietošana
          * 174. punkts
          * 175. punkts
          * 176. punkts
          * 177. punkts
          * 178. punkts
          * 179. punkts
          * 180. punkts
          * 181. punkts
          * 182. punkts
          * 183. punkts
          * 184. punkts
          * 185. punkts
          * 186. punkts
     * 17. Skaņas signāla, avārijas gaismas signalizācijas un avārijas zīmes lietošana
          * 187. punkts
          * 188. punkts
          * 189. punkts
          * 190. punkts
          * 191. punkts
     * 18. Transportlīdzekļu vilkšana
          * 192. punkts
          * 193. punkts
          * 194. punkts
          * 195. punkts
          * 196. punkts
     * 19. Pasažieru pārvadāšana
          * 197. punkts
          * 198. punkts
          * 199. punkts
          * 200. punkts
          * 201. punkts
          * 202. punkts
          * 203. punkts
     * 20. Kravas pārvadāšana
          * 204. punkts
          * 205. punkts
          * 206. punkts
          * 207. punkts
          * 208. punkts
          * 209. punkts
     * 21. Mācību braukšana
          * 210. punkts
          * 211. punkts
          * 212. punkts
          * 213. punkts
          * 214. punkts
          * 215. punkts
          * 216. punkts
     * 22. Papildu prasības velosipēdu un mopēdu vadītājiem
          * 217. punkts
          * 218. punkts
          * 219. punkts
          * 220. punkts
          * 221. punkts
          * 222. punkts
          * 223. punkts
          * 224. punkts
          * 225. punkts
          * 226. punkts
          * 227. punkts
          * 228. punkts
          * 229. punkts
          * 230. punkts
     * 23. Papildu prasības pajūgu vadītājiem, jātniekiem un dzīvnieku dzinējiem
          * 231. punkts
          * 232. punkts
          * 233. punkts
          * 234. punkts
          * 235. punkts
     * 24. Transportlīdzekļu tehniskais stāvoklis un aprīkojums
          * 236. punkts
          * 237. punkts
          * 238. punkts
          * 239. punkts
          * 240. punkts
          * 241. punkts
          * 242. punkts
          * 243. punkts
          * 244. punkts
          * 245. punkts
     * 25. Transportlīdzekļu reģistrācija un numura zīmes
          * 246. punkts
          * 247. punkts
          * 248. punkts
          * 249. punkts
          * 250. punkts
          * 251. punkts
          * 252. punkts
     * 26. Transportlīdzekļu pazīšanas zīmes, brīdināšanas ierīces un apzīmējumi
          * 253. punkts
          * 254. punkts
          * 255. punkts
          * 256. punkts
          * 257. punkts
          * 258. punkts
          * 259. punkts
          * 260. punkts
          * 261. punkts
          * 262. punkts
          * 263. punkts
          * 264. punkts
          * 265. punkts
          * 266. punkts
          * 267. punkts
          * 268. punkts
          * 269. punkts
          * 270. punkts
     * 27. Ceļa zīmes un to raksturojums
          * 271. punkts
          * 272. punkts
          * 27.1. Brīdinājuma zīmes
               * 273. punkts
               * 274. punkts
               * 275. punkts
               * 276. punkts
               * 277. punkts
               * 278. punkts
               * 279. punkts
               * 280. punkts
          * 27.2. Priekšrocības zīmes
               * 281. punkts
          * 27.3. Aizlieguma zīmes
               * 282. punkts
               * 283. punkts
               * 284. punkts
               * 285. punkts
               * 286. punkts
               * 287. punkts
               * 288. punkts
               * 289. punkts
               * 290. punkts
               * 291. punkts
               * 292. punkts
          * 27.4. Rīkojuma zīmes
               * 293. punkts
               * 294. punkts
               * 295. punkts
               * 296. punkts
               * 297. punkts
          * 27.5. Norādījuma zīmes
               * 298. punkts
               * 299. punkts
               * 300. punkts
               * 301. punkts
          * 27.6. Servisa zīmes
               * 302. punkts
               * 303. punkts
               * 304. punkts
          * 27.7. Virzienu rādītāji un informācijas zīmes
               * 305. punkts
               * 306. punkts
          * 27.8. Papildzīmes
               * 307. punkts
               * 308. punkts
               * 309. punkts
               * 310. punkts
     * 28. Ceļa apzīmējumi un to raksturojums
          * 311. punkts
          * 28.1. Vertikālie apzīmējumi
               * 312. punkts
               * 313. punkts
          * 28.2. Horizontālie apzīmējumi
               * 314. punkts
               * 315. punkts
               * 316. punkts
               * 317. punkts
               * 318. punkts
     * 29. Noslēguma jautājumi
          * 319. punkts
          * 320. punkts
          * 321. punkts
          * 322. punkts
          * 323. punkts
          * 324. punkts
          * 325. punkts
          * 326. punkts
          * 327. punkts
          * 328. punkts
          * 329. punkts
     * Informatīva atsauce uz Eiropas Savienības direktīvu
     * 1. pielikums
     * 2. pielikums
     * 3. pielikums
     * 4. pielikums
     * 5. pielikums
     * 6. pielikums
   Ministru kabineta noteikumi Nr.571

   Rīgā 2004.gada 29.jūnijā (prot. Nr.39, 33.§)
   Ceļu satiksmes noteikumi
   Izdoti saskaņā ar Ceļu satiksmes likuma 3.panta otro daļu
   1. Vispārīgie jautājumi

   1. Noteikumos lietotie termini:

   1.1. apbraukšana — braukšana garām vienam vai vairākiem pilnīgi vai daļēji uz
   brauktuves apturētiem transportlīdzekļiem, kā arī citiem šķēršļiem (kavēkļiem), kas
   saistīta ar braukšanas virziena maiņu;

   1.2. apdzīšana — braukšana garām vienam vai vairākiem braucošiem
   transportlīdzekļiem, iebraucot pretējā braukšanas joslā (brauktuves pusē) un
   atgriežoties iepriekšējā braukšanas joslā (brauktuves pusē);

   1.3. apdzīvota vieta — apbūvēta teritorija, kurā iebraukšana apzīmēta ar 518. vai
   520.ceļa zīmi, bet izbraukšana — ar 519. vai 521.ceļa zīmi;

   1.4. apstāšanās — transportlīdzekļa apturēšana uz laiku, kas nepārsniedz piecas
   minūtes, ja tā ir nepieciešama pasažieru iekāpšanai transportlīdzeklī vai izkāpšanai
   no tā, kravas iekraušanai transportlīdzeklī vai izkraušanai no tā;

   1.5. apsteigšana — braukšana garām vienam vai vairākiem braucošiem
   transportlīdzekļiem, neiebraucot pretējā braukšanas joslā (brauktuves pusē);

   1.6. bīstama krava — krava, kas pārvadāšanas vai uzglabāšanas procesā savu īpašību
   dēļ var izraisīt sprādzienu, ugunsgrēku vai citus postījumus, kā arī apdraudēt
   cilvēku dzīvību vai veselību;

   1.7. braukšanas josla — jebkura brauktuves garenvirziena josla (var būt apzīmēta ar
   ceļa apzīmējumiem), kura ir pietiekami plata, lai pa to vienā rindā varētu braukt
   automobiļi;

   1.8. brauktuve — ceļa daļa, kas paredzēta transportlīdzekļu braukšanai. Ceļam var
   būt vairākas brauktuves, kuras norobežotas ar sadalošajām joslām vai barjerām;

   1.9. ceļš — jebkura satiksmei izbūvēta teritorija (autoceļš, iela, prospekts,
   šķērsiela u.tml. teritorijas visā platumā, ieskaitot brauktuvi, ietves, nomales,
   sadalošās joslas un saliņas). Ceļa kompleksā ietilpst ceļš, mākslīgās būves (tilti,
   satiksmes pārvadi, tuneļi, caurtekas, ūdens novadīšanas ietaises, atbalsta sienas un
   citas būves), ceļu inženierbūves (pasažieru sabiedrisko transportlīdzekļu
   pieturvietas un paviljoni, bremzēšanas un paātrinājuma joslas, transportlīdzekļu
   stāvvietas, atpūtas laukumi, velosipēdu ceļi, ietves, ceļu sakaru un apgaismojuma
   līnijas un citas inženierbūves), satiksmes organizācijas tehniskie līdzekļi (ceļa
   zīmes, luksofori, signālstabiņi, aizsargbarjeras, gājēju barjeras, vertikālie un
   horizontālie ceļa apzīmējumi un citi tehniskie līdzekļi);

   1.10. ceļu satiksme — attiecības, kas rodas, pārvietojoties pa ceļiem ar
   transportlīdzekļiem vai bez tiem;

   1.11. ceļu satiksmes dalībnieks — jebkura persona, kas atrodas uz ceļa vai tieši
   piedalās ceļu satiksmē;

   1.12. ceļu satiksmes negadījums — ceļu satiksmē noticis nelaimes gadījums, kurā
   iesaistīts vismaz viens transportlīdzeklis un kura rezultātā cilvēks gājis bojā,
   viņam nodarīti miesas bojājumi vai arī nodarīti zaudējumi fiziskās vai juridiskās
   personas mantai vai videi, kā arī citā vietā, kur iespējama transportlīdzekļa
   braukšana, noticis negadījums, kurā iesaistīts transportlīdzeklis;

   1.13. diennakts tumšais laiks — laiks no vakara krēslas iestāšanās līdz rīta krēslas
   izzušanai;

   1.14. dot ceļu — prasība, kas nosaka, ka ceļu satiksmes dalībnieks nedrīkst sākt
   braukt (iet), turpināt braukt (iet) vai izdarīt jebkādu manevru, ja tādējādi citiem
   ceļu satiksmes dalībniekiem tiek radīti traucējumi braukšanai (iešanai) vai viņi ir
   spiesti mainīt braukšanas (iešanas) virzienu vai ātrumu;

   1.15. dzelzceļa pārbrauktuve — ceļa krustošanās ar dzelzceļa sliežu ceļa klātni
   vienā līmenī. Dzelzceļa pārbrauktuves robeža ir iedomāta līnija, kas perpendikulāri
   ceļa asij šķērso brauktuvi, sākot no dzelzceļa pārbrauktuves barjeras, bet, ja šādas
   barjeras nav, — no 134. vai 135.ceļa zīmes;

   1.16. dzīvojamā zona — apbūvēta teritorija (dzīvojamais masīvs, atpūtas vieta) vai
   tās daļa, kurā iebraukšana apzīmēta ar 528.ceļa zīmi, bet izbraukšana — ar 529.ceļa
   zīmi;

   1.17. faktiskā masa — transportlīdzekļa masa kopā ar transportlīdzekļa vadītāju,
   pasažieriem un kravu. Vilcējam ar piekabi (puspiekabi) faktiskā masa ir vilcēja un
   piekabes (puspiekabes) faktisko masu summa;

   1.18. galvenais ceļš — ceļš, kas apzīmēts ar 201., 203., 204. vai 205.ceļa zīmi, vai
   ceļš, uz kura nav uzstādītas priekšrocības ceļa zīmes attiecībā pret ceļu, uz kura
   uzstādīta 206. vai 207.ceļa zīme, vai ceļš ar asfalta, asfaltbetona, bruģa u.tml.
   segumu attiecībā pret ceļu ar grants vai šķembu segumu vai ceļš ar jebkādu segumu
   attiecībā pret ceļu bez seguma, vai jebkurš ceļš attiecībā pret vietu, kur uz ceļa
   izbrauc no blakusteritorijas (pagalma, stāvvietas, degvielas uzpildes stacijas,
   uzņēmuma u.tml.). Šī termina izpratnē mazāk svarīga ceļa posma segums tieši pirms
   krustojuma nenozīmē, ka attiecīgais ceļš ir vienādas nozīmes ar krustojamo ceļu;

   1.19. gājējs — persona, kas pārvietojas pa ceļu kājām vai invalīdu ratiņos, stumj
   velosipēdu, mopēdu, motociklu, velk (stumj) ragaviņas, bērnu ratiņus vai invalīdu
   ratiņus u.tml. Šis termins neattiecas uz personām, kas veic darbus uz ceļa braucamās
   daļas, un uz satiksmes regulētājiem;

   1.20. gājēju ceļš — ceļš, kas paredzēts gājējiem (var būt apzīmēts ar 414.ceļa
   zīmi);

   1.21. gājēju pāreja — brauktuves daļa, kas apzīmēta ar 530. un 531.ceļa zīmi un
   (vai) 931.ceļa apzīmējumu un paredzēta gājēju pāriešanai pāri brauktuvei;

   1.22. gājēju un velosipēdu ceļš — ceļš, kas apzīmēts ar 415., 416. vai 417.ceļa zīmi
   un paredzēts gājējiem un braukšanai ar velosipēdu;

   1.23. ietve — ceļa daļa, kas paredzēta gājējiem. Ietve piekļaujas brauktuvei vai ir
   atdalīta no tās;

   1.24. krustojums — vieta, kur krustojas, piekļaujas vai atzarojas ceļi vienā līmenī.
   Krustojums ir norobežots ar iedomātām līnijām, kas savieno brauktuves pretējo malu
   noapaļojuma sākumu. Šis termins neattiecas uz vietu, kur uz brauktuves izbrauc no
   blakusteritorijas (pagalma, stāvvietas, degvielas uzpildes stacijas, uzņēmuma
   u.tml.);

   1.25. mehāniskais transportlīdzeklis — pašgājējs transportlīdzeklis, arī
   traktortehnika, kas pārvietojas pa ceļu ar savu enerģiju, izņemot mopēdus un sliežu
   transportlīdzekļus;

   1.26. mopēds — divriteņu, trīsriteņu vai četrriteņu transportlīdzeklis, kura motora
   darba tilpums ir mazāks par 50 cm3 un konstrukcijā paredzētais maksimālais ātrums
   nepārsniedz 45 km/h;

   1.27. motocikls — divriteņu mehāniskais transportlīdzeklis ar blakusvāģi vai bez tā.
   Šis termins attiecas arī uz sniega motocikliem;

   1.28. nepietiekama redzamība — tādi laikapstākļi (migla, lietus, sniegs u.tml.),
   kuru dēļ redzamība uz ceļa ir tuvāka par 300 m, arī mijkrēslis;

   1.29. nomale — ceļa daļa, kas piekļaujas brauktuvei un nav paredzēta mehānisko
   transportlīdzekļu braukšanai;

   1.30. operatīvais transportlīdzeklis — mehāniskais transportlīdzeklis, kuram
   noteiktā kārtībā piešķirts operatīvā transportlīdzekļa statuss un kurš piedalās ceļu
   satiksmē ar iedegtu mirgojošu zilu vai zilu un sarkanu bākuguni un ieslēgtu speciālu
   skaņas signālu;

   1.31. pasažieris — persona, kas atrodas transportlīdzeklī vai uz tā (izņemot
   transportlīdzekļa vadītāju), kā arī persona, kas iekāpj transportlīdzeklī vai uzkāpj
   uz tā, izkāpj no transportlīdzekļa vai nokāpj no tā;

   1.32. pasažieru sabiedriskais transportlīdzeklis — autobuss, trolejbuss vai
   tramvajs, kas brauc pa noteiktu maršrutu. Šis termins attiecas arī uz maršruta
   taksometriem;

   1.33. pašmasa — atbilstoši valsts standartam nokomplektēta transportlīdzekļa masa
   kopā ar transportlīdzekļa vadītāju, bet bez pasažieriem un kravas;

   1.34. piekabe (puspiekabe) — transportlīdzeklis, kas paredzēts braukšanai
   savienojumā ar mehānisko transportlīdzekli. Šis termins neattiecas uz motociklu
   blakusvāģiem;

   1.35. piespiedu apstāšanās — transportlīdzekļa apturēšana tehniska bojājuma dēļ vai
   bīstamības dēļ, ko rada transportlīdzekļa vadītāja vai pasažiera veselības
   stāvoklis, vedamā krava vai ceļu satiksmei bīstams šķērslis uz ceļa;

   1.36. pilna masa — izgatavotāja noteikta transportlīdzekļa maksimālā pieļaujamā masa
   kopā ar transportlīdzekļa vadītāju, pasažieriem un kravu. Vilcējam ar piekabi pilna
   masa ir vilcēja un piekabes pilnu masu summa, bet vilcējam ar puspiekabi — vilcēja
   pašmasas, pasažieru masas un puspiekabes pilnas masas summa;

   1.37. priekšroka — tiesības braukt (iet) iecerētajā virzienā pirmajam attiecībā pret
   citiem ceļu satiksmes dalībniekiem;

   1.38. sadalošā josla — ceļa daļa, kas norobežo blakus brauktuves vienu no otras un
   nav paredzēta transportlīdzekļu braukšanai vai apturēšanai;

   1.39. satiksmes regulētājs — persona, kas regulē ceļu satiksmi un ir pilnvarota to
   darīt;

   1.40. stāvēšana — transportlīdzekļa apturēšana, ja tā nav saistīta ar pasažieru
   iekāpšanu transportlīdzeklī vai izkāpšanu no tā, kravas iekraušanu transportlīdzeklī
   vai izkraušanu no tā, kā arī transportlīdzekļa apturēšana uz laiku, kas pārsniedz
   piecas minūtes, ja tā ir saistīta ar pasažieru iekāpšanu transportlīdzeklī vai
   izkāpšanu no tā, kravas iekraušanu transportlīdzeklī vai izkraušanu no tā;

   1.41. traktortehnika — traktors, kombains vai cita speciāla pašgājēja mašīna ar
   iekšdedzes motoru, ja tā nav būvēta uz automobiļa bāzes;

   1.42. tramvajs — transportlīdzeklis, kas paredzēts braukšanai pa sliedēm savienojumā
   ar ārēju elektroenerģijas padeves avotu. Šis termins neattiecas uz
   elektrovilcieniem;

   1.43. transportlīdzeklis — ierīce, kas pēc savas konstrukcijas paredzēta braukšanai
   pa ceļiem ar motora palīdzību vai bez motora;

   1.44. transportlīdzekļa īpašnieks — fiziskā vai juridiskā persona, kurai pieder
   transportlīdzeklis. Par valsts vai pašvaldības transportlīdzekļa īpašnieku šo
   noteikumu izpratnē uzskatāma tiešā vai pastarpinātā valsts pārvaldes iestāde, uz
   kuras vārda transportlīdzeklis reģistrēts;

   1.45. transportlīdzekļa turētājs — fiziskā vai juridiskā persona, kura uz tiesiska
   pamata (mantas īres, nomas, patapinājuma līgums u.c.) lieto transportlīdzekli. Par
   transportlīdzekļa turētāju nav uzskatāma persona, kas transportlīdzekli lieto uz
   dienesta vai darba tiesisko attiecību pamata;

   1.46. transportlīdzekļa vadītājs — fiziska persona, kas vada transportlīdzekli vai
   māca vadīt transportlīdzekli personu, kurai nav atbilstošas kategorijas
   transportlīdzekļa vadīšanas tiesību. Šis termins attiecas uz personu, kura ir
   vadījusi transportlīdzekli, līdz brīdim, kad šo transportlīdzekli sāk vadīt cita
   persona;

   1.47. transportlīdzekļu sastāvs — mehāniskais transportlīdzeklis savienots ar
   piekabi (puspiekabi), kā arī savienots velkošais un velkamais transportlīdzeklis;

   1.48. tricikls un kvadricikls — attiecīgi trīsriteņu vai četrriteņu mehāniskais
   transportlīdzeklis, kura konstrukcijā paredzētais maksimālais ātrums pārsniedz 45
   km/h vai kuram ir iekšdedzes motors ar 50 cm3 vai lielāku darba tilpumu (kvadricikla
   pašmasa nepārsniedz 400 kg (550 kg, ja tas paredzēts kravu pārvadāšanai) un jauda —
   15 kW). Šis termins attiecas uz četrriteņu mopēdiem ar pašmasu virs 350 kg, bet
   neattiecas uz motocikliem ar blakusvāģi;

   1.49. trolejbuss — transportlīdzeklis, kas paredzēts braukšanai pa ceļu savienojumā
   ar ārēju elektroenerģijas padeves avotu;

   1.50. velosipēds — transportlīdzeklis, kuru ar savu muskuļu spēku virza cilvēks, kas
   atrodas uz tā (izņemot invalīdu ratiņus);

   1.51. velosipēdu ceļš — ceļš, kas paredzēts braukšanai ar velosipēdiem un mopēdiem
   (var būt apzīmēts ar 413.ceļa zīmi vai 932. vai 941.ceļa apzīmējumu);

   1.52. vilcējs — mehāniskais transportlīdzeklis, kas brauc savienojumā ar piekabi
   (puspiekabi).

   (Grozīts ar MK 21.06.2005. noteikumiem Nr.441)

   2. Noteikumi nosaka ceļu satiksmes kārtību Latvijā.

   3. Transportlīdzekļu braukšana Latvijā ir noteikta pa ceļa labo pusi.

   4. Ceļu satiksmes dalībniekiem jāizpilda šo noteikumu un citu normatīvo aktu
   prasības, kas nosaka ceļu satiksmes dalībnieku pienākumus, jāizpilda policijas
   darbinieku un to personu norādījumi, kuras pilnvarotas regulēt satiksmi, kā arī
   jāievēro luksoforu signālu, ceļa zīmju un ceļa apzīmējumu prasības.

   5. Katra ceļu satiksmes dalībnieka pienākums ir darīt visu iespējamo, lai sniegtu
   pirmo palīdzību ceļu satiksmes negadījumā cietušajiem.

   6. Katram ceļu satiksmes dalībniekam ir tiesības uzskatīt, ka arī citas personas
   ceļu satiksmes norisē izpildīs noteiktās prasības.

   7. Ceļu satiksmi regulē un uzrauga policijas darbinieki un citas personas, kuras
   saskaņā ar likumiem un citiem normatīvajiem aktiem ir tam pilnvarotas.

   8. Satiksmes regulētājiem un personām, kuras uzrauga ceļu satiksmi, uz ceļa jebkurā
   diennakts laikā jābūt labi saredzamā attiecīgā formas tērpā ar gaismu atstarojoša
   materiāla elementiem un ar atšķirības zīmi, jābūt klāt dienesta apliecībai.

   9. Transportlīdzekļa vadītājam ir tiesības uzzināt viņa vadītā transportlīdzekļa
   apstādināšanas iemeslu, kā arī tās amatpersonas vārdu, uzvārdu un amatu, kura to
   apstādinājusi.

   10. Ceļu satiksmes dalībniekiem un citām personām jārīkojas tā, lai neradītu
   satiksmei bīstamas vai satiksmi traucējošas situācijas un nenodarītu zaudējumus.

   11. Šajos noteikumos neparedzētus ceļu satiksmes ierobežojumus, kad tiek noteiktas
   un ir pieļaujamas atkāpes no šo noteikumu prasībām (ceļu darbi, sporta sacensības,
   publiski pasākumi u.tml.), drīkst izdarīt tikai normatīvajos aktos noteiktajā
   kārtībā, izmantojot ceļa zīmes, ceļa apzīmējumus, luksoforus, kā arī informējošās,
   norobežojošās, brīdinājuma u.tml. ierīces.

   12. Nacionālo bruņoto spēku speciālās militārās tehnikas pārvietošanās pa ceļu
   atļauta tikai tad, ja attiecīgie ceļa posmi tiek slēgti normatīvajos aktos par
   satiksmes aizliegumiem vai ierobežojumiem noteiktajā kārtībā vai ja attiecīgie
   transportlīdzekļi tiek pavadīti aizsardzības ministra noteiktajā kārtībā.

   13. Šie noteikumi un citi normatīvie akti, kas regulē attiecības ceļu satiksmes
   drošības jomā, attiecas arī uz ārvalstīs reģistrētajiem transportlīdzekļiem, kā arī
   to īpašniekiem, transportlīdzekļu vadītājiem un citiem ceļu satiksmes dalībniekiem,
   tiem atrodoties Latvijas teritorijā, ja starptautiskajos līgumos, kuru dalībvalsts
   ir Latvija, nav noteikts citādi.

   14. Ceļu satiksmes dalībniekiem aizliegts:

   14.1. bojāt, patvaļīgi noņemt vai uzstādīt ceļa zīmes, luksoforus vai citus ceļu
   satiksmes organizācijas tehniskos līdzekļus;

   14.2. bojāt, piesārņot vai piegružot ceļu.

   15. Ja ceļu satiksmes dalībnieks piesārņojis vai piegružojis brauktuvi (izkritusi
   krava, izlijusi eļļa u.tml.), viņam tā nekavējoties jānotīra, bet, ja tas nav
   iespējams, par to jābrīdina citi ceļu satiksmes dalībnieki un jāpaziņo policijai.

   2. Gājēju un pasažieru pienākumi

   16. Gājējiem jāpārvietojas pa ietvi, gājēju ceļu vai gājēju un velosipēdu ceļu, bet,
   ja to nav, - pa nomali. Ja ietves, gājēju ceļa, gājēju un velosipēdu ceļa, nomales
   nav vai pa to pārvietoties nav iespējams, gājējiem ir atļauts pārvietoties pa
   brauktuves malu vienā rindā (pa ceļiem, kur ir sadalošā josla, - pa ārmalu).

   17. Pārvietoties pa ietvi, gājēju ceļu, gājēju un velosipēdu ceļu vai nomali,
   izmantojot skrituļslidas, skrituļdēļus u.tml. sporta vai atpūtas inventāru, atļauts,
   ja tas netraucē pārējos gājējus.

   18. Ārpus apdzīvotām vietām gājējiem, kuri iet pa brauktuves malu vai nomali,
   jāpārvietojas pretim transportlīdzekļu braukšanas virzienam, bet personām, kuras
   brauc invalīdu ratiņos vai stumj motociklu, mopēdu, velosipēdu u.tml. pa brauktuves
   malu vai nomali, jāpārvietojas transportlīdzekļu braukšanas virzienā.

   19. Diennakts tumšajā laikā ārpus apdzīvotām vietām, kā arī apdzīvotās vietās, ja
   ceļš nav pietiekami un vienmērīgi apgaismots, gājējiem, kas pārvietojas pa brauktuvi
   vai nomali, jālieto gaismas atstarotājs vai cits gaismu atstarojoša materiāla
   elements vai jātur rokā iedegts lukturītis.

   20. Organizētas cilvēku grupas pa ceļu drīkst virzīties tikai pa brauktuves labo
   pusi transportlīdzekļu braukšanas virzienā kolonnā ne vairāk par četriem cilvēkiem
   rindā. Kolonnas priekšā un aizmugurē tās kreisajā pusē jāatrodas personām, kas to
   pavada, ar sarkaniem karodziņiem, bet diennakts tumšajā laikā un nepietiekamas
   redzamības apstākļos - ar iedegtiem lukturiem: priekšā ar baltas gaismas lukturi,
   bet aizmugurē ar sarkanas gaismas lukturi.

   21. Bērnu grupas atļauts vest tikai diennakts gaišajā laikā pa ietvēm, gājēju ceļiem
   vai gājēju un velosipēdu ceļiem, bet, ja to nav, - pa nomali transportlīdzekļu
   braukšanas virzienā kolonnā ne vairāk par diviem bērniem rindā. Kolonnas priekšā un
   aizmugurē tās kreisajā pusē jāatrodas pieaugušajiem, kas to pavada, ar sarkaniem
   karodziņiem.

   22. Gājējiem brauktuve jāšķērso pa gājēju pārejām (pazemes vai virszemes), bet, ja
   to nav, - krustojumos pa ietvju vai nomaļu iedomāto turpinājumu. Ja redzamības zonā
   gājēju pārejas vai krustojuma nav, brauktuvi atļauts šķērsot taisnā leņķī attiecībā
   pret brauktuves malu vietās, kur ceļš labi pārredzams uz abām pusēm.

   23. Vietās, kur ceļu satiksme tiek regulēta, gājējiem jāievēro satiksmes regulētāja
   vai gājēju luksofora signāli, bet, ja tādu nav, - transportlīdzekļu satiksmes
   regulēšanas luksofora (turpmāk - luksofors) signāli.

   24. Pirms brauktuves šķērsošanas pa gājēju pāreju, kur satiksme netiek regulēta,
   gājējiem jānovērtē attālums līdz transportlīdzekļiem, kas tuvojas, kā arī jānovērtē
   to braukšanas ātrums un jāpārliecinās par drošību.

   25. Ārpus gājēju pārejas, kur satiksme netiek regulēta, gājēji drīkst iziet uz
   brauktuves tikai pēc tam, kad ir novērtējuši attālumu līdz transportlīdzekļiem, kas
   tuvojas, kā arī novērtējuši to braukšanas ātrumu un pārliecinājušies, ka brauktuves
   šķērsošana nav bīstama un ka netiks traucēta transportlīdzekļu satiksme.

   26. Gājēji uz brauktuves nedrīkst kavēties vai bez vajadzības apstāties. Gājējiem,
   kuri nav paguvuši šķērsot brauktuvi, jāapstājas uz "drošības saliņas". Gājēji drīkst
   turpināt šķērsot brauktuvi tikai pēc tam, kad ir pārliecinājušies, ka tas nav
   bīstami.

   27. Gājējiem aizliegts:

   27.1. šķērsot brauktuvi ārpus gājēju pārejas, ja ceļam ir sadalošā josla, vai
   vietās, kur uzstādīti nožogojumi gājējiem vai ceļu nožogojumi;

   27.2. šķērsot brauktuvi ārpus gājēju pārejas, ja ceļam, kur ceļu satiksme notiek
   divos virzienos, ir četras vai vairākas braukšanas joslas;

   27.3. pārvietoties pa ceļu, kas apzīmēts ar 548.ceļa zīmi;

   27.4. iziet uz brauktuves, nepārliecinoties par to, vai netuvojas transportlīdzekļi,
   aiz stāvoša transportlīdzekļa vai cita šķēršļa, kas ierobežo redzamību.

   28. Ja tuvojas operatīvais transportlīdzeklis, gājējiem aizliegts iziet uz
   brauktuves, bet gājējiem, kuri atrodas uz brauktuves, jādod ceļš minētajam
   transportlīdzeklim.

   29. Gaidīt pasažieru sabiedrisko transportlīdzekli atļauts tikai uz iekāpšanas
   laukumiem, bet, ja to nav, — uz ietves vai nomales.

   30. Tramvaja pieturās, kur nav iekāpšanas laukumu, uziet uz brauktuves, lai iekāptu
   tramvajā, drīkst tikai tad, kad tramvajs pilnīgi apstājies. Pēc izkāpšanas no
   tramvaja gājējiem brauktuve jāatbrīvo.

   31. Pasažieriem atļauts iekāpt transportlīdzeklī un izkāpt no tā tikai pēc tam, kad
   transportlīdzeklis pilnīgi apstājies. Tas jādara no ietves, iekāpšanas laukuma vai
   nomales puses. Ja no ietves, iekāpšanas laukuma vai nomales puses iekāpt bezsliežu
   transportlīdzeklī vai izkāpt no tā nav iespējams, to drīkst izdarīt no brauktuves
   puses, ja tas nav bīstami un nerada traucējumus citu transportlīdzekļu braukšanai.

   32. Pasažieriem, kuru sēdvietas aprīkotas ar drošības jostām, braukšanas laikā jābūt
   piesprādzētiem. Motociklu, triciklu, kvadriciklu un mopēdu pasažieriem braukšanas
   laikā galvā jābūt aizsprādzētai aizsargķiverei.

   33. Pasažieriem aizliegts:

   33.1. braukšanas laikā traucēt transportlīdzekļa vadītāju vai novērst viņa uzmanību;

   33.2. atvērt braucoša transportlīdzekļa durvis;

   33.3. atvērt apturēta transportlīdzekļa durvis, ja tas apdraud ceļu satiksmes
   drošību vai traucē citus ceļu satiksmes dalībniekus;

   33.4. atstāt sēdvietu bez uzaicinājuma, ja transportlīdzeklis apturēts pēc policijas
   darbinieka vai robežsarga (pierobežā) pieprasījuma.

   3. Transportlīdzekļu vadītāju vispārīgie pienākumi

   34. Transportlīdzekļa vadītājam, braucot pa ceļiem, kā arī pa citām vietām, kurās
   iespējama transportlīdzekļu braukšana, jāievēro šo noteikumu un citu ceļu satiksmi
   reglamentējošu normatīvo aktu prasības.

   35. Mehāniskā transportlīdzekļa vadītājam jābūt klāt šādiem dokumentiem, kas jāiedod
   pārbaudei pēc policijas darbinieku vai robežsargu (uz valsts robežas vai pierobežā)
   pieprasījuma:

   35.1. dokuments par tiesībām vadīt atbilstošas kategorijas transportlīdzekli
   (1.pielikums);

   35.2. transportlīdzekļa reģistrācijas dokumenti;

   35.3. transportlīdzekļa īpašnieka civiltiesiskās atbildības obligātās apdrošināšanas
   polise, ja uz transportlīdzekļa nav attiecīgas vizuālās informācijas (uzlīmes) par
   izdarīto apdrošināšanu;

   35.4. dokumenti, kuri saskaņā ar šiem noteikumiem un citiem ceļu satiksmi
   reglamentējošiem normatīvajiem aktiem transportlīdzekļa vadītājam nepieciešami, lai
   vadītu attiecīgu transportlīdzekli (operatīvo transportlīdzekli vai tamlīdzīgu
   transportlīdzekli) vai pārvadātu attiecīgu kravu (bīstamu, lielgabarīta, smagsvara
   un tamlīdzīgu kravu);

   35.5. pilnvara transportlīdzekļa lietošanai:

   35.5.1. izbraucot no Latvijas, ja nav klāt transportlīdzekļa īpašnieka, valdītāja
   vai transportlīdzekļa reģistrācijas apliecībā norādītā turētāja. Pilnvarai ir
   obligāts notāra vai citas Civillikuma 1474.pantā norādītās personas apliecinājums.
   Ja transportlīdzekļa īpašnieks (turētājs) ir juridiskā persona, pilnvaru var
   apliecināt arī transportlīdzekļa īpašnieks (turētājs);

   35.5.2. braucot ar ārvalstīs reģistrētu transportlīdzekli, ja transportlīdzekļa
   vadītāja pastāvīgā dzīvesvieta ir Latvija un nav klāt transportlīdzekļa īpašnieka,
   valdītāja vai transportlīdzekļa reģistrācijas apliecībā norādītā turētāja;

   35.6. dokuments par veikto valsts tehnisko apskati, ja uz transportlīdzekļa nav
   attiecīgas vizuālās informācijas (uzlīmes), vai Ceļu satiksmes drošības direkcijas
   izsniegta vienas dienas atļauja piedalīties ceļu satiksmē, lai veiktu valsts
   tehnisko apskati.

   36. Mopēda vadītājam jābūt klāt šo noteikumu 35.1., 35.2. un 35.5.apakšpunktā
   minētajiem dokumentiem un jāiedod tie pārbaudei. Tramvaja un trolejbusa vadītājam
   jābūt klāt šo noteikumu 35.1. un 35.3.apakšpunktā minētajiem dokumentiem un pēc
   policijas darbinieku pieprasījuma jāiedod tie pārbaudei.

   37. Transportlīdzekļa vadītājam, kas ierodas Latvijā no ārvalstīm, atļauts vadīt
   transportlīdzekli, ja viņam ir klāt Eiropas Savienības dalībvalsts izsniegta
   transportlīdzekļa vadītāja apliecība vai transportlīdzekļa vadītāja apliecība, kurā
   norādītas 1968.gada Konvencijā par ceļu satiksmi noteiktās transportlīdzekļu
   kategorijas.

   38. Transportlīdzekļa vadītājam ir šādi pienākumi:

   38.1. pirms izbraukšanas pārbaudīt, vai transportlīdzeklis ir tehniskā kārtībā un
   vai tas ir aprīkots saskaņā ar šo noteikumu 242., 243. un 244.punktā minētajām
   prasībām. Pēc policijas darbinieka pieprasījuma jāļauj veikt šī aprīkojuma apskati;

   38.2. ceļā uzraudzīt transportlīdzekļa tehnisko stāvokli;

   38.3. pakļauties policijas darbinieka prasībai nogādāt transportlīdzekli tehniskā
   stāvokļa un tā aprīkojuma kontrolei vai gabarītu, faktiskās masas vai ass slodzes
   kontrolei, kā arī nodot transportlīdzekli minēto kontroļu veikšanai;

   38.4. darīt visu iespējamo, lai netiktu apdraudēti citi ceļu satiksmes dalībnieki,
   it sevišķi mazāk aizsargātie (gājēji un velosipēdu vadītāji);

   38.5. braucot ar mehānisko transportlīdzekli, kura konstrukcijā paredzētas drošības
   jostas, būt piesprādzētam un nevest pasažierus, kuri nav piesprādzējušies (tas
   attiecas uz visiem pasažieriem, kuru sēdvietas aprīkotas ar drošības jostām);

   38.6. braucot ar motociklu, triciklu, kvadriciklu vai mopēdu, lietot aizsprādzētu
   aizsargķiveri, kā arī nevest pasažierus, kuriem galvā nav aizsprādzētas
   aizsargķiveres;

   38.7. pakļauties muitas amatpersonas prasībai veikt muitas kontroli.

   39. Transportlīdzekļa vadītājam aizliegts:

   39.1. vadīt transportlīdzekli, ja alkohola koncentrācija asinīs pārsniedz:

   39.1.1. 0,2 promiles - transportlīdzekļu vadītājiem, kuriem mehānisko
   transportlīdzekļu vadīšanas stāžs ir mazāks par diviem gadiem;

   39.1.2. 0,5 promiles - transportlīdzekļu vadītājiem, kuriem mehānisko
   transportlīdzekļu vadīšanas stāžs ir lielāks par diviem gadiem;

   39.1.3. 1 promili - mopēdu un velosipēdu vadītājiem;

   39.2. vadīt transportlīdzekli narkotisko, psihotropo, toksisko, citu apreibinošu
   vielu vai arī reakcijas ātrumu un uzmanību samazinošu medikamentu iespaidā;

   39.3. vadīt transportlīdzekli, esot slimam vai arī tādā mērā nogurušam, ka tas var
   ietekmēt transportlīdzekļa vadītāja darbspējas un ceļu satiksmes drošību;

   39.4. vadīt transportlīdzekli, ja nav atbilstošas kategorijas transportlīdzekļu
   vadīšanas tiesību;

   39.5. vadīt transportlīdzekli, ja ir stājies spēkā transportlīdzekļu vadīšanas
   tiesību izmantošanas aizliegums;

   39.6. lietot alkoholiskus dzērienus, narkotiskas vai psihotropas vielas pēc ceļu
   satiksmes negadījuma, kā arī pēc tam, kad transportlīdzeklis tiek apturēts pēc
   policijas darbinieka vai robežsarga (uz valsts robežas vai pierobežā) pieprasījuma,
   līdz reibuma stāvokļa konstatēšanai nepieciešamās pārbaudes izdarīšanai vai
   atbrīvošanai noteiktā kārtībā no šādas pārbaudes;

   39.7. nodot transportlīdzekli vadīt personai, kurai nav klāt atbilstošas kategorijas
   transportlīdzekļa vadītāja apliecības, izņemot mācību braucienus saskaņā ar šo
   noteikumu 215.punktu un vadīšanas iemaņu pārbaudei normatīvajos aktos par
   transportlīdzekļu vadītāja kvalifikācijas iegūšanu noteiktajā kārtībā;

   39.8. bez uzaicinājuma atstāt transportlīdzekļa vadītāja vietu, ja
   transportlīdzeklis apturēts pēc policijas darbinieka vai robežsarga (pierobežā)
   pieprasījuma;

   39.9. lietot tālruni, ja transportlīdzeklis atrodas kustībā (izņemot gadījumus, kad
   transportlīdzekļa vadītājam, lai to lietotu, nav jāņem rokā tālruņa klausule).

   4. Transportlīdzekļa vadītāja pienākumi īpašos gadījumos

   40. Ja tuvojas operatīvais transportlīdzeklis ar iedegtu mirgojošu zilu bākuguni un
   ieslēgtu speciālu skaņas signālu, citiem ceļu satiksmes dalībniekiem jādod tam ceļš.

   41. Ja tuvojas operatīvais transportlīdzeklis ar iedegtu mirgojošu zilu un sarkanu
   bākuguni un ieslēgtu speciālu skaņas signālu, citiem tajā pašā virzienā braucošo
   transportlīdzekļu vadītājiem un pretim braucošo transportlīdzekļu vadītājiem (ja nav
   konstruktīvi izveidota ceļa elementa, kas atdala brauktuvi, piemēram, barjeras,
   sadalošās joslas) jādod tam ceļš, apturot transportlīdzekli pie ietves vai uz
   nomales, vai, ja tā aizņemta, - iespējami tuvāk brauktuves labajai malai.
   Transportlīdzekļu vadītājiem, kas tuvojas krustojumam (ceļam) no cita virziena
   ceļiem, jāaptur transportlīdzeklis pirms šķērsojamās brauktuves. Uzsākt (turpināt)
   braukt drīkst tikai pēc tam, kad ir pabraucis garām transportlīdzeklis ar iedegtu
   mirgojošu zilu bākuguni, kurš brauc aiz pavadāmā transportlīdzekļa (kolonnas).

   42. Operatīvie transportlīdzekļi drīkst piedalīties ceļu satiksmē, tikai pildot
   neatliekamus dienesta uzdevumus, lai:

   42.1. glābtu cilvēka dzīvību, materiālās vērtības vai novērstu personai smagus
   veselības traucējumus un kaitējumu videi;

   42.2. novērstu draudus sabiedriskajai drošībai un kārtībai (arī braucot uz
   noziedzīga nodarījuma (notikuma) vietu);

   42.3. sekotu no operatīvā transportlīdzekļa bēgošai personai;

   42.4. pārvadātu materiālās vērtības sevišķi lielos apmēros;

   42.5. pavadītu citus transportlīdzekļus (kolonnas).

   43. Noteikumu 42.punktā minētajos gadījumos operatīvo transportlīdzekļu vadītāji
   drīkst neievērot šo noteikumu prasības, izņemot šo noteikumu 35.punktā, 39.1.,
   39.2., 39.3., 39.4., 39.5., 39.6. un 39.7. apakšpunktā un 50.punktā minētās prasības
   un prasības, kas tiek noteiktas ar satiksmes regulētāja signāliem. Operatīvā
   transportlīdzekļa vadītājam jādara viss iespējamais, lai tiktu garantēta ceļu
   satiksmes drošība. Minētās tiesības un pienākumi ir arī tiem transportlīdzekļu
   vadītājiem, kuru transportlīdzekļus pavada operatīvie transportlīdzekļi.

   (Grozīts ar MK 21.06.2005. noteikumiem Nr.441)

   44. Pirms pavadāmā transportlīdzekļa (kolonnas) braucošajam operatīvajam
   transportlīdzeklim jābrauc ar iedegtu mirgojošu zilu un sarkanu bākuguni un ieslēgtu
   speciālu skaņas signālu. Aiz pavadāmā transportlīdzekļa (kolonnas) braucošajam
   transportlīdzeklim jābrauc ar iedegtu mirgojošu zilu bākuguni.

   45. Pavadot transportlīdzekli (kolonnu), braukšanas ātrums apdzīvotās vietās
   nedrīkst pārsniegt maksimālo atļauto braukšanas ātrumu vairāk par 10 km/h, bet ārpus
   apdzīvotām vietām - vairāk par 20 km/h.

   46. Iedegtai mirgojošai zilai bākugunij bez ieslēgta speciāla skaņas signāla ir
   tikai brīdinoša nozīme. To var izmantot, brīdinot par nelaimes gadījumu (ceļu
   satiksmes negadījumu u.tml.), kā arī pavadot transportlīdzekli (kolonnu).
   Transportlīdzekļu vadītāji, kuru transportlīdzekļiem ir iedegta mirgojoša zila
   bākuguns bez ieslēgta speciāla skaņas signāla, nedrīkst pārkāpt šo noteikumu
   prasības, izņemot apstāšanās un stāvēšanas noteikumus.

   47. Iedegta mirgojoša oranža (dzeltena) bākuguns nedod priekšroku. To lieto, lai
   pievērstu citu ceļu satiksmes dalībnieku uzmanību un brīdinātu tos par iespējamām
   briesmām. Mirgojoša oranža (dzeltena) bākuguns obligāti jāiededz transportlīdzekļu
   vadītājiem, kas:

   47.1. pavada transportlīdzekļus, kuri pārvadā sevišķi smagas vai lielgabarīta
   kravas;

   47.2. pavada tādu transportlīdzekļu kolonnas, kuri pārvadā sprāgstvielas,
   radioaktīvas vielas vai spēcīgas iedarbības indīgas vielas;

   47.3. uz ceļa veic ceļa uzturēšanas, kā arī citus remonta vai avārijas seku
   likvidēšanas darbus.

   48. Ja, veicot ceļa uzturēšanas, remonta vai avārijas seku likvidēšanas darbus,
   transportlīdzekļu vadītāji iedeguši mirgojošu oranžu (dzeltenu) bākuguni, viņi
   drīkst neņemt vērā ar ceļa zīmēm un ceļa apzīmējumiem noteiktās prasības un
   atkāpties no šo noteikumu 98., 99., 100., 101., 105., 106., 108. un 110.punktā
   minētajām prasībām, bet, veicot ceļa uzturēšanas darbus, arī daļēji atrasties tajā
   ceļa pusē, kas paredzēta braukšanai pretējā virzienā, ja tiek nodrošināta ceļu
   satiksmes drošība. Citi transportlīdzekļu vadītāji nedrīkst traucēt minēto
   transportlīdzekļu vadītāju darbu, un viņiem jābrauc ar tādu ātrumu, lai, ja
   nepieciešams, varētu nekavējoties apturēt transportlīdzekli.

   49. Mirgojošu oranžu (dzeltenu) bākuguni ceļu satiksmē atļauts iedegt arī tiem
   transportlīdzekļu vadītājiem, kuri vada transportlīdzekļus, kas pēc savas
   konstrukcijas ir paredzēti specifiskiem uzdevumiem (lielgabarīta automobiļi,
   traktortehnika u.tml.), transportlīdzekļus, kas tiek izmantoti specifiskiem
   uzdevumiem (tehniskās palīdzības, ceļu uzraudzības automobiļi u.tml.), kā arī
   komunālo dienestu (elektroapgādes, siltumapgādes u.tml.) transportlīdzekļus, ja šādu
   transportlīdzekļu atrašanās uz ceļa var radīt traucējumus vai bīstamību citiem ceļu
   satiksmes dalībniekiem.

   5. Transportlīdzekļa vadītāja rīcība pēc ceļu satiksmes negadījuma

   50. Ja ceļu satiksmes negadījumā ir cietuši cilvēki vai nodarīti bojājumi trešās
   personas mantai (par trešās personas mantu nav uzskatāms ceļu satiksmes negadījumā
   iesaistītais transportlīdzeklis, kura īpašnieks nav transportlīdzekļa vadītājs), kā
   arī tad, ja transportlīdzekļiem radušies bojājumi, kuru dēļ tie nevar vai tiem
   aizliegts braukt, transportlīdzekļa vadītājs:

   50.1. nekavējoties apstājas un paliek negadījuma vietā, iededz avārijas gaismas
   signalizāciju un uzstāda avārijas zīmi, bet, ja tas nav iespējams, citādā veidā
   brīdina pārējos ceļu satiksmes dalībniekus par ceļu satiksmes negadījumu;

   50.2. dara visu iespējamo, lai cietušajam sniegtu pirmo palīdzību, izsauc
   neatliekamo medicīnisko palīdzību vai glābšanas dienestu, bet, ja tas nav iespējams,
   ar savu vai citu garām braucošu transportlīdzekli nogādā cietušo tuvākajā
   ārstniecības iestādē un pats atgriežas negadījuma vietā;

   50.3. dara visu iespējamo, lai negadījuma vietā saglabātu notikuma pēdas, pieraksta
   aculiecinieku vārdu, uzvārdu un adresi;

   50.4. par ceļu satiksmes negadījumu paziņo policijai un, ja nepieciešams, glābšanas
   dienestam un tālāk rīkojas pēc to norādījumiem.

   51. Ja ceļu satiksmes negadījumā nav cietuši cilvēki, nav nodarīti bojājumi trešās
   personas mantai, kā arī transportlīdzekļiem nav radušies bojājumi, kuru dēļ tie
   nevar vai tiem aizliegts braukt, transportlīdzekļa vadītājs:

   51.1. nekavējoties apstājas un paliek negadījuma vietā, iededz avārijas gaismas
   signalizāciju un uzstāda avārijas zīmi, bet, ja tas nav iespējams, citādā veidā
   brīdina pārējos ceļu satiksmes dalībniekus par ceļu satiksmes negadījumu;

   51.2. vienojas ar otra ceļu satiksmes negadījumā iesaistītā transportlīdzekļa
   vadītāju par visiem būtiskajiem negadījuma apstākļiem, aizpilda saskaņoto paziņojumu
   un, neziņojot policijai par negadījumu, atstāj negadījuma vietu.

   52. Ja šo noteikumu 51.punktā minētajā ceļu satiksmes negadījumā ir iesaistīti
   vairāk nekā divi transportlīdzekļi vai ja transportlīdzekļu vadītāji nespēj
   vienoties par visiem būtiskajiem negadījuma apstākļiem un aizpildīt saskaņoto
   paziņojumu, transportlīdzekļu vadītāji:

   52.1. nekavējoties apstājas un paliek negadījuma vietā, iededz avārijas gaismas
   signalizāciju un uzstāda avārijas zīmi, bet, ja tas nav iespējams, citādā veidā
   brīdina pārējos ceļu satiksmes dalībniekus par ceļu satiksmes negadījumu;

   52.2. par ceļu satiksmes negadījumu paziņo policijai un, ja nepieciešams, glābšanas
   dienestam un tālāk rīkojas pēc to norādījumiem.

   53. Ja šo noteikumu 50., 51. vai 52.punktā minētajā ceļu satiksmes negadījumā
   iesaistītie transportlīdzekļi neļauj vai traucē citiem transportlīdzekļiem pabraukt
   garām ceļu satiksmes negadījuma vietai un tas nav pretrunā ar policijas
   norādījumiem, transportlīdzekļu vadītāji atbrīvo brauktuvi, pirms tam fiksējot ceļu
   satiksmes negadījumā iesaistīto transportlīdzekļu un citu priekšmetu stāvokli.

   54. Ja ceļu satiksmes negadījumā ir iesaistīts tikai viens transportlīdzeklis, nav
   cietuši cilvēki un nav nodarīti bojājumi trešās personas mantai, transportlīdzekļa
   vadītājs drīkst atstāt negadījuma vietu, neziņojot policijai par negadījumu.

   6. Ceļu satiksmes regulēšana

   55. Satiksmi regulē:

   55.1. ar luksoforiem (2.pielikums), kuriem ir zaļas, dzeltenas, sarkanas un baltas
   gaismas signāli. Luksoforus izgatavo un uzstāda atbilstoši valsts standartu LVS EN
   12368:2000 "Ceļu satiksmes regulēšanas tehniskie līdzekļi. Luksofori" un LVS
   370:2004 "Ceļu satiksmes regulēšanas luksofori" prasībām;

   55.2. satiksmes regulētāji.

   (Grozīts ar MK 21.06.2005. noteikumiem Nr.441)

   56. Luksoforu signāliem ir šāda nozīme:

   56.1. zaļš signāls atļauj kustību. Lai ceļu satiksmes dalībniekus informētu par to,
   ka zaļā signāla darbības laiks beidzas un drīz iedegsies aizlieguma signāls, var
   lietot zaļu mirgojošu signālu. Lai ceļu satiksmes dalībniekus informētu par laiku
   (sekundēs), kas atlicis līdz zaļā signāla darbības laika beigām, var lietot
   informācijas tablo;

   56.2. dzeltens signāls aizliedz kustību, izņemot šo noteikumu 65.punktā minētos
   gadījumus, un brīdina par gaidāmo signālu maiņu;

   56.3. dzeltens mirgojošs signāls vai divi pārmaiņus mirgojoši dzelteni signāli
   atļauj kustību un informē par neregulējamu krustojumu, gājēju pāreju, ceļu darbu
   vietu vai citu bīstamu ceļa posmu. Lai informētu par neregulējamu gājēju pāreju vai
   vietu, kur satiksme netiek regulēta un brauktuvi šķērso velosipēdu ceļš vai gājēju
   un velosipēdu ceļš, var lietot dzeltenu mirgojošu signālu vai divus pārmaiņus
   mirgojošus dzeltenus signālus ar attiecīgi cilvēka siluetu, velosipēda simbolu vai
   cilvēka siluetu un velosipēda simbolu;

   56.4. sarkans signāls (arī mirgojošs) vai divi pārmaiņus mirgojoši sarkani signāli
   aizliedz kustību. Lai informētu par sarkanā signāla degšanas ilgumu, zem luksofora
   vai tā sekcijas var uzstādīt paskaidrojoša satura plāksnīti;

   56.5. sarkans signāls vienlaikus ar dzeltenu signālu aizliedz kustību un informē, ka
   iedegsies zaļais signāls;

   56.6. zaļas bultas (bultu) signāls uz melna fona atļauj braukt norādītajā virzienā
   (virzienos). Tāda pati nozīme ir zaļai bultai luksofora papildsekcijā, turklāt
   bulta, kas atļauj nogriezties pa kreisi, atļauj arī apgriezties braukšanai pretējā
   virzienā;

   56.7. melna bulta (bultas) uz sarkana un dzeltena signāla fona nemaina šo signālu
   nozīmi. Tās informē par atļautajiem braukšanas virzieniem, kad iedegsies zaļas
   bultas (bultu) signāls uz melna fona;

   56.8. melna bulta (bultas) uz zaļa signāla fona norāda, ka luksoforam ir
   papildsekcija, kā arī atļauj braukt bultas (bultu) norādītajos virzienos.

   57. Luksofora signāls ar cilvēka siluetu, velosipēda simbolu vai cilvēka siluetu un
   velosipēda simbolu attiecas tikai uz šiem ceļu satiksmes dalībniekiem. Zaļais
   signāls atļauj kustību, bet sarkanais - aizliedz.

   58. Lai informētu neredzīgos gājējus par luksoforu gaismas signālu pogas atrašanās
   vietu, kā arī lai informētu gājējus un velosipēdu vadītājus par luksofora gaismas
   signālu, kas atļauj šķērsot brauktuvi, gājēju vai gājēju un velosipēdu luksofora
   gaismas signālus var papildināt ar skaņas signāliem.

   59. Transportlīdzekļu satiksmes regulēšanai joslā var lietot luksoforus ar sarkanu
   "X" veida signālu, zaļu lejup vērstas bultas signālu un dzeltenu lejup slīpi vērstas
   bultas signālu (luksoforus ar ilgstošu signāla degšanas periodu satiksmes
   regulēšanai joslā). Šiem signāliem ir šāda nozīme:

   59.1. sarkans "X" veida signāls aizliedz braukt pa joslu, virs kuras tas novietots;

   59.2. zaļš lejup vērstas bultas signāls atļauj braukt pa joslu, virs kuras tas
   novietots;

   59.3. dzeltens lejup slīpi vērstas bultas signāls norāda, ka nekavējoties
   jāpārkārtojas uz bultas norādīto braukšanas joslu.

   60. Ja šo noteikumu 59.punktā minētie luksofora signāli ir izslēgti, joslā, virs
   kuras luksofors novietots, iebraukt aizliegts.

   61. Tramvaju satiksmes regulēšanai var lietot luksoforus ar četriem baltiem gaismas
   signāliem, kas izvietoti T burta veidā. Braukt atļauts tikai tad, ja vienlaikus ar
   apakšējo signālu iedegts arī viens vai vairāki augšējie signāli, no kuriem kreisais
   signāls atļauj braukt pa kreisi, vidējais - taisni, labais - pa labi. Ja iedegti
   tikai trīs augšējie signāli, braukt aizliegts.

   62. Satiksmes regulētāju signāliem ir šāda nozīme:

   62.1. rokas paceltas sānis vai nolaistas lejā:

   62.1.1. no kreisā un labā sāna puses tramvajiem atļauts braukt taisni, bezsliežu
   transportlīdzekļiem - taisni un pa labi, gājējiem atļauts šķērsot brauktuvi;

   62.1.2. no priekšpuses un no mugurpuses visiem transportlīdzekļiem braukt aizliegts,
   gājējiem brauktuvi šķērsot aizliegts;

   62.2. labā roka iztaisnota priekšā:

   62.2.1. no kreisā sāna puses tramvajam atļauts braukt pa kreisi, bezsliežu
   transportlīdzekļiem - visos virzienos;

   62.2.2. no priekšpuses visiem transportlīdzekļiem atļauts braukt tikai pa labi;

   62.2.3. no labā sāna puses un no mugurpuses visiem transportlīdzekļiem braukt
   aizliegts;

   62.2.4. gājējiem atļauts šķērsot brauktuvi aiz satiksmes regulētāja muguras;

   62.3. roka pacelta augšā - transportlīdzekļiem braukt un gājējiem brauktuvi šķērsot
   aizliegts, izņemot šo noteikumu 65.punktā minētos gadījumus.

   63. Satiksmes regulētājs var dot arī citus transportlīdzekļu vadītājiem un gājējiem
   saprotamus signālus. Labākai redzamībai satiksmes regulētājs var lietot zizli (disku
   ar sarkanu gaismas atstarotāju). Lai pievērstu ceļu satiksmes dalībnieku uzmanību,
   satiksmes regulētājs var dot svilpes signālu.

   64. Ja satiksmes regulētāja vai luksofora signāli, izņemot šo noteikumu 59.punktā
   minēto luksoforu, braukt aizliedz, transportlīdzekļa vadītājam jāaptur
   transportlīdzeklis pirms stoplīnijas (929.ceļa apzīmējums) vai 541.ceļa zīmes. Ja
   nav stoplīnijas (929.ceļa apzīmējums) vai 541.ceļa zīmes, transportlīdzeklis jāaptur
   šādās vietās:

   64.1. pirms krustojumiem un citos ceļa posmos - pirms gājēju pārejas, bet vietās,
   kur tās nav, - pirms luksofora (ja braukt aizliedz satiksmes regulētāja signāls, -
   pirms brauktuvju krustošanās vietas) tā, lai netraucētu citus transportlīdzekļus un
   gājējus, kuru kustība ir atļauta;

   64.2. pirms dzelzceļa pārbrauktuvēm - saskaņā ar šo noteikumu 169.punktu.

   65. Ja, iedegoties dzeltenajam signālam vai brīdī, kad satiksmes regulētājs paceļ
   roku augšā, transportlīdzekļa vadītājs transportlīdzekli šo noteikumu 64.punktā
   noteiktajās vietās var apturēt, tikai strauji bremzējot, šī transportlīdzekļa
   vadītājs drīkst ceļu turpināt, neapturot transportlīdzekli. Gājējiem, kuri šajā
   brīdī atrodas uz brauktuves, jāpabeidz to šķērsot vai jāapstājas uz "drošības
   saliņas".

   66. Transportlīdzekļu vadītājiem un gājējiem jāpakļaujas satiksmes regulētāja
   signāliem un norādījumiem arī tad, ja tie ir pretrunā ar luksofora signālu, ceļa
   zīmju vai ceļa apzīmējumu prasībām.

   67. Tuvojoties stāvošam transportlīdzeklim, kuram ir iedegta mirgojoša zila
   bākuguns, transportlīdzekļa vadītājam jābrauc ar tādu ātrumu, lai, ja nepieciešams,
   varētu nekavējoties apturēt transportlīdzekli.

   68. Transportlīdzekļa vadītājs aptur transportlīdzekli, ja policijas darbinieks,
   robežsargs (uz valsts robežas vai pierobežā) vai muitas amatpersona dod norādījumu
   apturēt transportlīdzekli:

   68.1. ar skaļruņa palīdzību vai uz konkrēto transportlīdzekļa vadītāju vērsta rokas
   vai zižļa svārstveida kustību no policijas, Valsts robežsardzes (uz valsts robežas
   vai pierobežā) vai Valsts ieņēmumu dienesta automobiļa vai motocikla, kam ir valsts
   standartā LVS 63:1999 noteiktais operatīvā transportlīdzekļa krāsojums vai nav tā;

   68.2. ar horizontāli vērstu roku vai zizli, atrodoties uz (pie) brauktuves.
   Vienlaikus ar otru roku var dot norādījumus, kuram konkrēti transportlīdzekļa
   vadītājam un kur jāaptur transportlīdzeklis.

   69. Amatpersonai, kas dod norādījumu apstādināt transportlīdzekli, jābūt tērptai
   formas tērpā ar gaismu atstarojoša materiāla elementiem un atšķirības zīmi. Ja
   apstādināšana notiek no šo noteikumu 68.1.apakšpunktā minētajiem
   transportlīdzekļiem, gaismu atstarojoša materiāla elementi nav obligāti.

   7. Braukšanas sākšana un braukšanas virziena maiņa

   70. Pirms jebkura manevra — braukšanas sākšanas, pārkārtošanās, nogriešanās,
   apgriešanās braukšanai pretējā virzienā, apdzīšanas, transportlīdzekļa apturēšanas
   u.tml. — transportlīdzekļa vadītājam jāpārliecinās par ceļu satiksmes drošību un par
   to, vai netiks traucēti citi ceļu satiksmes dalībnieki, jādod brīdinājuma signāls ar
   gaismas virzienrādītājiem. Ja gaismas virzienrādītāju nav vai tie nedarbojas,
   brīdinājuma signāls jādod ar roku atbilstoši manevram.

   (Grozīts ar MK 21.06.2005. noteikumiem Nr.441)

   71. Kreisā pagrieziena signālam atbilst plecu līmenī sānis pacelta iztaisnota kreisā
   roka vai arī sānis pacelta un elkonī taisnā leņķī augšup saliekta labā roka.

   72. Labā pagrieziena signālam atbilst plecu līmenī sānis pacelta iztaisnota labā
   roka vai arī sānis pacelta un elkonī taisnā leņķī augšup saliekta kreisā roka.

   73. Bremzēšanas signālam atbilst augšup pacelta kreisā vai labā roka.

   74. Signāls ar roku jārāda nepārprotami, lai citi ceļu satiksmes dalībnieki to
   varētu skaidri redzēt.

   75. Signāls ar gaismas virzienrādītāju vai ar roku jārāda laikus pirms manevra
   sākuma un jāpārtrauc tūlīt pēc tā pabeigšanas (signāla rādīšanu ar roku var
   pārtraukt tieši pirms manevra). Signāls nav jārāda, ja tas var maldināt citus ceļu
   satiksmes dalībniekus.

   76. Pirms nogriešanās pa kreisi vai apgriešanās braukšanai pretējā virzienā
   brīdinājuma signāls jārāda tikai pēc tam, kad transportlīdzekļa vadītājs
   pārliecinājies, ka viņš netraucēs nevienu aiz viņa braucošu transportlīdzekļa
   vadītāju, kas uzsācis apdzīšanu.

   77. Signāla lietošana nedod transportlīdzekļa vadītājam priekšroku un neatbrīvo viņu
   no pienākuma ievērot piesardzību.

   78. Izbraucot uz ceļa no blakusteritorijām (pagalmiem, stāvvietām, degvielas
   uzpildes stacijām, uzņēmumiem u.tml.), transportlīdzekļa vadītājam jādod ceļš
   gājējiem un citiem ceļu satiksmes dalībniekiem, kas virzās pa ceļu.

   79. Nobraucot no ceļa uz blakusteritoriju, transportlīdzekļa vadītājam jādod ceļš
   gājējiem un citiem ceļu satiksmes dalībniekiem, kuru ceļu viņš šķērso.

   80. Apdzīvotās vietās transportlīdzekļa vadītājam jādod ceļš trolejbusiem un
   autobusiem, kuri sāk braukt no apzīmētas pieturas. Trolejbusu un autobusu vadītāji
   drīkst sākt braukt no pieturas tikai tad, kad ir pārliecinājušies, ka viņiem tiek
   dots ceļš.

   81. Pārkārtojoties transportlīdzekļa vadītājam jādod ceļš transportlīdzekļiem, kas,
   nemainot braukšanas virzienu, brauc blakus. Vienā virzienā braucošiem
   transportlīdzekļiem pārkārtojoties vienlaikus, transportlīdzekļa vadītājam jādod
   ceļš transportlīdzeklim, kas atrodas pa labi.

   82. Ārpus krustojumiem, kur tramvaja sliežu ceļa klātne šķērso bezsliežu
   transportlīdzekļu brauktuvi, tramvajam ir priekšroka.

   83. Pirms nogriešanās pa labi, pa kreisi vai apgriešanās braukšanai pretējā virzienā
   transportlīdzekļa vadītājam uz brauktuves laikus jāieņem attiecīgs malējais
   stāvoklis, kas paredzēts braukšanai attiecīgajā virzienā, izņemot gadījumus, kad
   jānogriežas, lai iebrauktu krustojumā, kurā jābrauc pa loku (409.ceļa zīme).

   84. Ja brauktuves vidū vienā līmenī ar brauktuvi atrodas tramvaja sliežu ceļa
   klātne, krustojumā jānogriežas pa kreisi vai jāapgriežas braukšanai pretējā virzienā
   no kreisā malējā stāvokļa, kas ieņemts uz tā paša virziena tramvaja sliežu ceļa
   klātnes, bet ārpus krustojuma - no bezsliežu transportlīdzekļiem paredzētās
   brauktuves.

   85. Ja krustojumā joslu skaitu un braukšanas virzienu tajās nosaka 512., 515. vai
   517.ceļa zīme, nogriezties pa kreisi vai apgriezties braukšanai pretējā virzienā no
   tramvaja sliežu ceļa klātnes aizliegts.

   86. Jānogriežas tā, lai, izbraucot no brauktuvju krustošanās vietas,
   transportlīdzeklis neatrastos pretējā braukšanas virziena pusē.

   87. Ja tramvaja sliežu ceļa klātne ir atdalīta no pārējās brauktuves vai neatrodas
   vienā līmenī ar to, šķērsot tramvaja sliežu ceļa klātni atļauts tikai šim nolūkam
   paredzētās vietās.

   88. Ja transportlīdzekļa gabarītu vai citu iemeslu dēļ nav iespējams nogriezties no
   attiecīgā malējā stāvokļa, ir atļauta atkāpe no šīs prasības, ja tas netraucē citu
   transportlīdzekļu kustību.

   89. Nogriežoties pa kreisi vai apgriežoties braukšanai pretējā virzienā ārpus
   krustojuma, bezsliežu transportlīdzekļa vadītājam jādod ceļš pretim braucošajiem
   transportlīdzekļiem un tiem transportlīdzekļiem, kas uzsākuši apdzīšanu, kā arī
   transportlīdzekļiem, kas brauc pa tā paša virziena tramvaja sliežu klātni.

   90. Ja brauktuve nav pietiekami plata, lai apgrieztos braukšanai pretējā virzienā no
   kreisā malējā stāvokļa, to atļauts darīt no brauktuves labās malas vai labās
   nomales, netraucējot citus ceļu satiksmes dalībniekus. Šādā gadījumā
   transportlīdzekļa vadītājam, kas apgriežas braukšanai pretējā virzienā, jādod ceļš
   tajā pašā virzienā braucošajiem un pretim braucošajiem transportlīdzekļiem.

   91. Ja transportlīdzekļu braukšanas trajektorijas krustojas, bet braukšanas secība
   šajos noteikumos nav reglamentēta, ceļu dod transportlīdzekļa vadītājs, kuram
   transportlīdzeklis tuvojas no labās puses.

   92. Ja ir iekārtota bremzēšanas josla, transportlīdzekļa vadītājam, kurš paredzējis
   nogriezties, laikus jāpārkārtojas braukšanai minētajā joslā, un transportlīdzekļa
   vadītājs drīkst samazināt braukšanas ātrumu, tikai atrodoties uz tās.

   93. Ja izbraukšanai uz ceļa iekārtota ieskrējiena josla, transportlīdzekļa vadītājam
   jābrauc pa to un jāiekļaujas transportlīdzekļu plūsmā, dodot ceļu
   transportlīdzekļiem, kas brauc pa šo ceļu.

   94. Apgriezties braukšanai pretējā virzienā aizliegts šādās vietās:

   94.1. uz gājēju pārejām;

   94.2. tuneļos;

   94.3. uz tiltiem, estakādēm, ceļa pārvadiem un zem tiem;

   94.4. uz dzelzceļa pārbrauktuvēm;

   94.5. vietās, kur ceļa redzamība kaut vienā virzienā ir mazāka par 100 m.

   95. Braucot atpakaļgaitā, transportlīdzekļa vadītājs nedrīkst traucēt citus ceļu
   satiksmes dalībniekus. Ja tas nepieciešams ceļu satiksmes drošībai,
   transportlīdzekļa vadītājam minētā manevra veikšanā jālūdz citu personu palīdzība.
   Aizliegts braukt atpakaļgaitā pa ceļu, kas apzīmēts ar 548.ceļa zīmi.

   8. Transportlīdzekļu izkārtojums uz brauktuves

   96. Bezsliežu transportlīdzekļu braukšanai paredzēto joslu skaitu norāda attiecīgie
   ceļa apzīmējumi vai ceļa zīmes, bet, ja to nav, braukšanas joslu skaitu nosaka paši
   transportlīdzekļu vadītāji, ņemot vērā brauktuves platumu, automobiļu gabarītus un
   nepieciešamos intervālus starp transportlīdzekļiem.

   97. Uz ceļiem, kur ceļu satiksme notiek divos virzienos un ir četras vai vairākas
   braukšanas joslas, tajā ceļa pusē, kas paredzēta braukšanai pretējā virzienā,
   atļauts iebraukt, tikai nogriežoties pa kreisi vai apgriežoties braukšanai pretējā
   virzienā.

   98. Ārpus apdzīvotām vietām jābrauc iespējami tuvāk brauktuves labajai malai. Ja
   braukšanai vienā virzienā ir divas vai vairākas joslas, kreisajā malējā joslā
   atļauts iebraukt tikai tad, ja citas braukšanas joslas ir aizņemtas, kā arī lai
   nogrieztos pa kreisi vai apgrieztos braukšanai pretējā virzienā.

   99. Apdzīvotās vietās, ja bezsliežu transportlīdzekļu braukšanai vienā virzienā ir
   trīs vai vairākas joslas, kreisajā malējā joslā atļauts iebraukt tikai šādos
   gadījumos:

   99.1. ja citas braukšanas joslas ir aizņemtas;

   99.2. lai nogrieztos pa kreisi vai apgrieztos braukšanai pretējā virzienā;

   99.3. lai apturētu transportlīdzekli uz vienvirziena ceļa.

   100. Kravas automobiļiem un to sastāviem, kuru pilna masa pārsniedz 3,5 t,
   apdzīvotās vietās, kur braukšanai vienā virzienā ir trīs vai vairākas joslas,
   kreisajā malējā joslā atļauts iebraukt, tikai lai nogrieztos pa kreisi, apgrieztos
   braukšanai pretējā virzienā vai apturētu transportlīdzekli uz vienvirziena ceļa
   kravas iekraušanai vai izkraušanai.

   101. Transportlīdzekļiem, kuriem aizliegts pārsniegt vai kuri tehnisku iemeslu dēļ
   nespēj pārsniegt braukšanas ātrumu 40 km/h, un traktortehnikai jābrauc tikai pa labo
   malējo joslu. Minētajiem transportlīdzekļiem un traktortehnikai citā joslā atļauts
   iebraukt, tikai lai apdzītu, apsteigtu, apbrauktu vai pārkārtotos pirms nogriešanās
   pa kreisi vai apgrieztos braukšanai pretējā virzienā.

   102. Ja braukšanas joslās ceļu satiksme ir intensīva, apbraucot vai apsteidzot
   atļauts braukt pa tramvaja sliežu ceļa klātni tajā pašā virzienā vietās, kur sliežu
   ceļa klātne atrodas pa kreisi vienā līmenī ar brauktuvi. Šādā gadījumā nedrīkst
   traucēt tramvaja braukšanu.

   103. Ja joslu skaitu un braukšanas virzienus krustojumā nosaka 512., 513., 514.,
   515., 516. vai 517.ceļa zīme, braukt pa tramvaja sliedēm krustojumā aizliegts.

   104. Braukt pa tramvaja pretējā virziena sliežu ceļa klātni aizliegts.

   105. Ja ceļš apzīmēts ar 505., 506., 508. vai 509.ceļa zīmi, pa joslu, kas paredzēta
   pasažieru sabiedriskajiem transportlīdzekļiem, pārējo transportlīdzekļu vadītājiem,
   izņemot taksometrus, aizliegts braukt, kā arī aizliegts apturēt transportlīdzekli
   šajā joslā.

   106. Ja josla pasažieru sabiedriskajiem transportlīdzekļiem apzīmēta ar 505.ceļa
   zīmi un 940.ceļa apzīmējumu un iekārtota brauktuves labajā pusē, un nav atdalīta no
   pārējās brauktuves ar nepārtrauktu ceļa apzīmējuma līniju, transportlīdzekļa
   vadītājam jānogriežas pa labi no šīs joslas. Šajā joslā atļauts iebraukt arī, lai
   pasažieri iekāptu transportlīdzeklī vai izkāptu no tā, ja tas netraucē pasažieru
   sabiedrisko transportlīdzekļu vai taksometru satiksmi, kā arī lai izbrauktu pa labi
   uz ceļa ar šādu joslu.

   107. Ja uz brauktuves ierīkots ar 413.ceļa zīmi un 941.ceļa apzīmējumu apzīmēts
   velosipēdu ceļš, kas no pārējās brauktuves atdalīts ar platu 920.ceļa apzīmējumu,
   pārējo transportlīdzekļu vadītājiem velosipēdu ceļu šķērsot atļauts tikai
   nepārtrauktā ceļa apzīmējuma pārtraukuma vietās.

   108. Ja brauktuve sadalīta joslās ar ceļa apzīmējuma līnijām, transportlīdzekļa
   vadītājam jābrauc tikai pa joslām. Uzbraukt uz pārtrauktajām ceļa apzīmējuma līnijām
   atļauts tikai pārkārtojoties.

   109. Transportlīdzekļa vadītājam, nogriežoties uz ceļa, kas apzīmēts ar 745.ceļa
   zīmi, aizliegts iebraukt joslā, kas no abām pusēm apzīmēta ar 927.ceļa apzīmējumu.
   Iebraukt šajā joslā atļauts tikai pēc pabraukšanas garām pirmajam pēc krustojuma
   uzstādītajam šo noteikumu 59.punktā minētajam luksoforam.

   110. Intensīvas ceļu satiksmes apstākļos, kad visas braukšanas joslas aizņemtas,
   mainīt joslu atļauts, tikai lai nogrieztos, apgrieztos braukšanai pretējā virzienā,
   apbrauktu vai apturētu transportlīdzekli.

   111. Pa ietvēm, gājēju ceļiem un velosipēdu ceļiem mehāniskajiem transportlīdzekļiem
   braukt aizliegts, izņemot ceļu uzturēšanas un komunālo dienestu (elektroapgādes,
   siltumapgādes u.tml.) transportlīdzekļus, ja tie veic ceļu uzturēšanas, remonta vai
   avārijas seku likvidēšanas darbus. Pa gājēju ceļiem atļauts braukt arī
   transportlīdzekļiem, kas apkalpo tirdzniecības uzņēmumus un citus uzņēmumus, veic ar
   īpašumu apsaimniekošanu saistītus darbus, kas atrodas tieši pie šiem gājēju ceļiem,
   ja nav citu piebraukšanas iespēju, netiek traucēta gājēju pārvietošanās un attiecīgo
   transportlīdzekļu pilna masa nepārsniedz 5 t.

   9. Braukšanas ātrums, distance un intervāls

   112. Transportlīdzekļa vadītājam jābrauc ar ātrumu, kas nepārsniedz noteiktos
   ierobežojumus, ņemot vērā ceļu satiksmes intensitāti, transportlīdzekļa un kravas
   īpatnības un stāvokli, kā arī ceļa un meteoroloģiskos apstākļus (īpaši redzamību
   braukšanas virzienā).

   113. Ja izveidojas ceļu satiksmei bīstami šķēršļi vai citas briesmas, kuras
   transportlīdzekļa vadītājs spēj pamanīt, viņam jāsamazina braukšanas ātrums vai
   pilnīgi jāaptur transportlīdzeklis, vai, neradot bīstamību citiem ceļu satiksmes
   dalībniekiem, šķērslis jāapbrauc.

   114. Apdzīvotās vietās visu transportlīdzekļu braukšanas ātrums nedrīkst pārsniegt
   50 km/h, bet dzīvojamās zonās, daudzdzīvokļu namu pagalmos, degvielas uzpildes
   staciju un stāvvietu teritorijās - 20 km/h.

   115. Ārpus apdzīvotām vietām transportlīdzekļu braukšanas ātrums nedrīkst pārsniegt:

   115.1. motocikliem, tricikliem, kvadricikliem, vieglajiem automobiļiem, kravas
   automobiļiem, kuru pilna masa nepārsniedz 7,5 t, un autobusiem - 90 km/h;

   115.2. automobiļiem un autobusiem, velkot piekabi, un kravas automobiļiem, kuru
   pilna masa pārsniedz 7,5 t, - 80 km/h.

   116. Ceļa posmos, kur uzstādītas attiecīgas ceļa zīmes, transportlīdzekļi drīkst
   braukt ar ātrumu, kas nepārsniedz ceļa zīmē norādīto.

   117. Citos gadījumos, kas nav minēti šo noteikumu 115. un 116.punktā,
   transportlīdzekļu braukšanas ātrums nedrīkst pārsniegt:

   117.1. pārvadājot pasažierus ārpus kabīnes speciāliem darbiem paredzētos kravas
   automobiļos, kuru furgona tipa kravas telpā ir ierīkotas pasažieru sēdvietas, - 60
   km/h;

   117.2. velkot mehāniskos transportlīdzekļus, - 50 km/h;

   117.3. velkot šo noteikumu 249.punktā minētos tehnoloģiskos agregātus - piekabes, -
   40 km/h;

   117.4. braucot pa ceļu, kas apzīmēts ar 548.ceļa zīmi, motocikliem, tricikliem,
   kvadricikliem, vieglajiem automobiļiem, kravas automobiļiem, kuru pilna masa
   nepārsniedz 7,5 t, un autobusiem - 110 km/h, automobiļiem un autobusiem, velkot
   piekabi, un kravas automobiļiem, kuru pilna masa pārsniedz 7,5 t, - 90 km/h, bet
   laikposmā no 1.decembra līdz 1.martam attiecīgi - 90 km/h un 80 km/h;

   117.5. mopēdiem - 45 km/h.

   118. Transportlīdzekļa vadītājam aizliegts:

   118.1. pārsniegt transportlīdzekļa izgatavotāja noteikto maksimālo braukšanas
   ātrumu;

   118.2. pārsniegt braukšanas ātrumu, kāds saskaņā ar šo noteikumu 263.punktā
   minētajām prasībām norādīts pazīšanas zīmē uz transportlīdzekļa;

   118.3. traucēt ceļu satiksmi, bez vajadzības braucot ar pārāk mazu ātrumu;

   118.4. strauji bremzēt, ja tas nav nepieciešams ceļu satiksmes drošībai.

   119. Transportlīdzekļa vadītājam atkarībā no braukšanas ātruma jāizvēlas tāda
   distance, lai, priekšā braucošajam transportlīdzeklim bremzējot, būtu iespējams
   izvairīties no sadursmes, kā arī jāizvēlas tāds intervāls, kas nodrošina ceļu
   satiksmes drošību.

   120. Ārpus apdzīvotām vietām šo noteikumu 266. un 268.punktā minēto
   transportlīdzekļu (transportlīdzekļu sastāvu) vadītājiem starp savu un priekšā
   braucošo transportlīdzekli jāietur tāda distance, lai apdzenošie transportlīdzekļi
   varētu netraucēti pārkārtoties ceļa labajā pusē. Šī prasība nav spēkā, ja
   transportlīdzekļa vadītājs gatavojas apdzīt, kā arī intensīvas ceļu satiksmes
   apstākļos.

   10. Apdzīšana, samainīšanās ar pretim braucošu transportlīdzekli un apsteigšana

   121. Pirms apdzīšanas sākuma transportlīdzekļa vadītājam jāpārliecinās par to, vai:

   121.1. neviens aiz viņa braucošo transportlīdzekļu vadītājs, kuram viņš varētu
   traucēt, nav sācis apdzīšanu;

   121.2. pa to pašu joslu priekšā braucošā transportlīdzekļa vadītājs nerāda kreisā
   pagrieziena signālu;

   121.3. apdzīšanas laikā netiks traucēti pretim braucošie transportlīdzekļi;

   121.4. pēc apdzīšanas viņš varēs atgriezties iepriekšējā braukšanas joslā
   (brauktuves pusē), netraucējot apdzenamo transportlīdzekli.

   122. Apdzenamā transportlīdzekļa vadītājam aizliegts traucēt apdzīšanu (palielināt
   braukšanas ātrumu u.tml.).

   123. Aizliegts apdzīt šādās vietās:

   123.1. regulējamos krustojumos;

   123.2. neregulējamos krustojumos, izņemot gadījumus, kad apdzen uz galvenā ceļa
   attiecībā pret šķērsojamo ceļu;

   123.3. uz dzelzceļa pārbrauktuvēm un tuvāk par 100 m pirms tām;

   123.4. augšupceļu beigās, bīstamos pagriezienos un citos ceļa posmos, kur redzamību
   ierobežo apturēti transportlīdzekļi, ēkas, apstādījumi u.tml.;

   123.5. uz gājēju pārejām un tuneļos.

   124. Netraucējot citus ceļu satiksmes dalībniekus, lai palaistu garām ar lielāku
   ātrumu braucošu transportlīdzekli, drīkst pārkārtoties un īslaicīgi braukt pa ceļa
   nomali, ja tā ir ar asfalta vai asfaltbetona segumu. Ja ārpus apdzīvotām vietām ceļa
   platums vai brauktuves stāvoklis, ņemot vērā pretim braucošo transportlīdzekļu
   satiksmes intensitāti, neļauj apdzīt lēni braucošu, lielgabarīta vai ar noteiktu
   ierobežotu ātrumu braucošu transportlīdzekli, tā vadītājam, netraucējot citus ceļu
   satiksmes dalībniekus, jābrauc iespējami tuvāk ceļa (nomales) labajai malai, kā arī,
   ja nepieciešams, jāaptur transportlīdzeklis un jāpalaiž garām transportlīdzekļi, kas
   aiz tā izveidojuši sastrēgumu.

   (Grozīts ar MK 21.06.2005. noteikumiem Nr.441)

   125. Ja samainīšanās ar pretim braucošo transportlīdzekli ir apgrūtināta,
   transportlīdzekļa vadītājam, kura pusē atrodas šķērslis (kavēklis), jādod ceļš
   pretim braucošajam transportlīdzeklim. Ja stāvos augšupceļos vai lejupceļos, kas
   apzīmēti ar 110. un 111.ceļa zīmi, ir šķēršļi, ceļu dod lejup braucošā
   transportlīdzekļa vadītājs.

   126. Lai pievērstu apdzenamā transportlīdzekļa vadītāja uzmanību, atļauts signalizēt
   ar lukturu gaismu pārslēgšanu saskaņā ar šo noteikumu 185.punktā noteiktajām
   prasībām.

   127. Ārpus apdzīvotām vietām uz ceļiem ar divām vai vairākām braukšanas joslām vienā
   virzienā aizliegts apsteigt tajā pašā joslā priekšā braucošo transportlīdzekli pa
   labo pusi, izņemot gadījumu, kad tas rāda kreisā pagrieziena signālu un ir uzsācis
   manevru.

   11. Apstāšanās un stāvēšana

   128. Transportlīdzekļu apstāšanās un stāvēšana atļauta ceļa labajā pusē iespējami
   vairāk pa labi uz nomales, bet, ja tās nav, - brauktuves malā. Ja brauktuves malā
   izveidoti šim nolūkam paredzēti paplašinājumi, transportlīdzekļu apstāšanās un
   stāvēšana atļauta šajos paplašinājumos.

   129. Apdzīvotās vietās atļauts apstāties un stāvēt arī ceļa kreisajā pusē iespējami
   vairāk pa kreisi uz nomales, bet, ja tās nav, - brauktuves malā vai tās
   paplašinājumos uz šādiem ceļiem:

   129.1. uz ceļiem ar vienu braukšanas joslu katrā virzienā, ja brauktuves vidū nav
   tramvaja sliežu ceļa klātnes;

   129.2. uz vienvirziena ceļiem (kravas automobiļiem un to sastāviem, kuru pilna masa
   pārsniedz 3,5 t, - tikai kravas iekraušanai vai izkraušanai).

   130. Transportlīdzekļus atļauts apstādināt un novietot stāvēšanai vienā rindā
   paralēli brauktuves malai. Motociklus bez blakusvāģa, mopēdus un velosipēdus atļauts
   novietot stāvēšanai divās rindās.

   131. Stāvvietās pie ietves vai, uzbraucot uz ietves, ja stāvvieta apzīmēta ar 532.
   vai 533.ceļa zīmi un 827., 828., 829., 830., 831. vai 832.papildzīmi, atļauts stāvēt
   motocikliem, tricikliem, kvadricikliem un vieglajiem automobiļiem bez piekabēm, bet,
   ja stāvvieta apzīmēta ar 825. vai 826.papildzīmi, - arī vieglajiem automobiļiem ar
   piekabēm, kā norādīts ar attiecīgo papildzīmi un ceļa apzīmējumiem. Stāvvietās uz
   ietves transportlīdzekļi jānovieto vienā rindā iespējami tuvu brauktuvei. Uz ietves
   atļauts stāvēt velosipēdiem un mopēdiem, ja tas netraucē gājēju pārvietošanos.

   132. Ilgstoša stāvēšana (atpūta, nakšņošana u.tml.) ārpus apdzīvotām vietām atļauta
   tikai stāvlaukumos vai ārpus ceļa robežām. Ilgstoši atstāt transportlīdzekli uz ceļa
   ir aizliegts.

   133. Transportlīdzekļa vadītājs drīkst atstāt transportlīdzekļa vadītāja vietu tikai
   tad, ja ir veikts viss nepieciešamais, lai novērstu transportlīdzekļa izkustēšanos
   no vietas, bet atstāt transportlīdzekli -, ja novērsta arī iespēja to lietot bez
   transportlīdzekļa vadītāja ziņas.

   134. Aizliegts atvērt apturēta transportlīdzekļa durvis, ja tas apdraud ceļu
   satiksmes drošību vai traucē citus ceļu satiksmes dalībniekus.

   135. Aizliegts apstāties un stāvēt:

   135.1. uz tramvaja sliežu ceļa klātnes vai tās tiešā tuvumā, ja tas traucē tramvaja
   braukšanai;

   135.2. uz dzelzceļa pārbrauktuvēm un tuneļos;

   135.3. uz tiltiem, estakādēm, ceļa pārvadiem un zem tiem;

   135.4. vietās, kur attālums starp brauktuves nepārtraukto ceļa apzīmējuma līniju,
   sadalošo joslu vai pretējo brauktuves malu un apturētu transportlīdzekli ir mazāks
   par 3 m;

   135.5. uz gājēju pārejām, vietās, kur brauktuvi šķērso velosipēdu ceļš un tuvāk par
   5 m pirms tām;

   135.6. brauktuvju krustošanās vietā un tuvāk par 5 m no šķērsojamās vai šķērsotās
   brauktuves malas, izņemot apstāšanos un stāvēšanu pretim sānceļam trīsvirzienu
   krustojumā, kur ir nepārtraukta 920. vai 921.ceļa apzīmējuma līnija vai sadalošā
   josla. Šajā apakšpunktā minētās prasības neattiecas uz vietām, kur uz brauktuves
   izbrauc no blakusteritorijas (pagalma, stāvvietas, degvielas uzpildes stacijas,
   uzņēmuma u.tml.);

   135.7. tuvāk par 25 m pirms un 10 m aiz 534., 535., 536. vai 538.ceļa zīmes. Atļauts
   apstāties, ja tas nepieciešams pasažieru iekāpšanai transportlīdzeklī vai izkāpšanai
   no tā un ja tas netraucē pasažieru sabiedrisko transportlīdzekļu vai taksometru
   satiksmi;

   135.8. vietās, kur transportlīdzeklis citiem transportlīdzekļu vadītājiem aizsedz
   luksofora signālus vai ceļa zīmes;

   135.9. uz ietvēm, izņemot šo noteikumu 131.punktā minētos gadījumus;

   135.10. uz ieskrējiena un bremzēšanas joslām;

   135.11. 326.ceļa zīmes darbības zonā;

   135.12. vietās, kur brauktuves mala apzīmēta ar 920.ceļa apzīmējumu, kā arī vietās,
   kur brauktuves mala vai apmale apzīmēta ar 943. vai 947.ceļa apzīmējumu;

   135.13. ārpus apdzīvotām vietām bīstamu pagriezienu un ceļa garenprofila lūzuma
   vietas tuvumā, kur redzamība kaut vienā virzienā ir mazāka par 100 m.

   136. Aizliegts stāvēt:

   136.1. ārpus apdzīvotām vietām tuvāk par 100 m no dzelzceļa pārbrauktuves, bet
   apdzīvotās vietās - tuvāk par 50 m no tās;

   136.2. citās vietās, kur stāvošs transportlīdzeklis neļauj braukt (iebraukt vai
   izbraukt) citiem transportlīdzekļiem vai traucē gājēju pārvietošanos;

   136.3. 327.ceļa zīmes darbības zonā un - attiecīgi nepāra vai pāra datumos - 328.
   vai 329.ceļa zīmes darbības zonā, kā arī uz visiem ceļiem teritorijā, kurā
   iebraukšana apzīmēta ar 522.ceļa zīmi;

   136.4. vietās, kur brauktuves mala vai apmale apzīmēta ar 944.ceļa apzīmējumu, kā
   arī vietās, kas apzīmētas ar 945.ceļa apzīmējumu.

   137. Piespiedu apstāšanās gadījumā vietās, kur apstāšanās vai stāvēšana aizliegta,
   transportlīdzekļa vadītājam jādara viss iespējamais, lai atbrīvotu brauktuvi un
   nogādātu transportlīdzekli vietā, kur apstāšanās un stāvēšana nav aizliegta.

   12. Braukšana krustojumos

   138. Nogriežoties pa labi vai pa kreisi, transportlīdzekļa vadītājam jādod ceļš
   gājējiem, kas šķērso to brauktuvi, kurā viņš nogriežas, un velosipēdu vadītājiem,
   kuru ceļu viņš šķērso.

   139. Aizliegts iebraukt krustojumā vai brauktuvju krustošanās vietā, ja izveidojies
   sastrēgums, kas transportlīdzekļa vadītāju var piespiest apturēt transportlīdzekli
   krustojumā vai brauktuvju krustošanās vietā un traucēt braukt citiem
   transportlīdzekļiem.

   12.1. Regulējami krustojumi

   140. Nogriežoties pa kreisi vai apgriežoties braukšanai pretējā virzienā, kad to
   atļauj luksofora signāls, transportlīdzekļa vadītājam jādod ceļš to
   transportlīdzekļu vadītājiem, kas brauc no pretējā virziena taisni vai nogriežas pa
   labi.

   141. Ja satiksmes regulētāja vai luksofora signāli atļauj braukt vienlaikus
   tramvajam un bezsliežu transportlīdzekļiem, priekšroka ir tramvajam neatkarīgi no tā
   braukšanas virziena.

   142. Braucot bultas norādītajā virzienā, kas iedegta papildsekcijā kopā ar luksofora
   sarkano vai dzelteno signālu, transportlīdzekļa vadītājam (arī tramvaja vadītājam)
   jādod ceļš no citiem virzieniem braucošo transportlīdzekļu vadītājiem.

   143. Transportlīdzekļa vadītājam, kas iebraucis krustojumā, kad to atļāva luksofora
   signāls, no krustojuma iecerētajā virzienā jāizbrauc neatkarīgi no tā luksofora
   signāla, kas uzstādīts pirms izbraukšanas no krustojuma. Ja krustojumā pirms
   luksoforiem, kas atrodas transportlīdzekļa vadītāja braukšanas ceļā, ir 541.ceļa
   zīme, transportlīdzekļa vadītājam jāņem vērā katra luksofora signāli.

   144. Kad luksoforā iedegas atļaujošais signāls, transportlīdzekļa vadītājam jādod
   ceļš to transportlīdzekļu vadītājiem, kas iebraukuši krustojumā, kad viņiem to
   atļāva luksofora signāls, kā arī gājējiem, kas nav paguvuši šķērsot brauktuvi.

   145. Ja luksofors izslēgts vai darbojas mirgojošas dzeltenās gaismas režīmā,
   transportlīdzekļa vadītājam jāievēro neregulējamu krustojumu šķērsošanas noteikumi
   un pirms krustojuma uzstādīto priekšrocības ceļa zīmju prasības.

   12.2. Neregulējami krustojumi

   146. Nevienādas nozīmes ceļu krustojumā transportlīdzekļa vadītājam, kurš brauc pa
   mazāk svarīgu ceļu, jādod ceļš to transportlīdzekļu vadītājiem, kas krustojumam
   tuvojas pa galveno ceļu.

   147. Vienādas nozīmes ceļu krustojumā transportlīdzekļa vadītājam jādod ceļš tā
   transportlīdzekļa vadītājam, kas tuvojas no labās puses.

   148. Vienādas nozīmes ceļu krustojumā tramvaja vadītājam neatkarīgi no tā braukšanas
   virziena ir priekšroka attiecībā pret bezsliežu transportlīdzekļu vadītājiem.

   149. Ja galvenais ceļš krustojumā maina virzienu, transportlīdzekļu vadītājiem, kas
   brauc pa galveno ceļu, savstarpēji jāievēro vienādas nozīmes ceļu krustojuma
   pārbraukšanas noteikumi. Šie noteikumi savstarpēji jāievēro arī transportlīdzekļu
   vadītājiem, kas brauc pa mazāk svarīgu ceļu.

   150. Nogriežoties pa kreisi vai apgriežoties braukšanai pretējā virzienā, bezsliežu
   transportlīdzekļu vadītājiem jādod ceļš to transportlīdzekļu vadītājiem, kas brauc
   pa vienādas nozīmes ceļu pretējā virzienā taisni vai nogriežas pa labi. Šie
   noteikumi savstarpēji jāievēro arī tramvaju vadītājiem.

   151. Transportlīdzekļa vadītājam, kas uz galvenā ceļa nogriežas pa kreisi vai
   apgriežas braukšanai pretējā virzienā, jādod ceļš transportlīdzekļu vadītājiem, kas
   uzsākuši apdzīšanu.

   152. Ja pirms krustojuma nav uzstādītas priekšrocības ceļa zīmes, kā arī ja uz
   šķērsojamā ceļa pirms krustojuma nav uzstādīta 206. vai 207.ceļa zīme un vadītājs
   nevar noteikt, vai ceļam ir segums (diennakts tumšajā laikā vai ja ceļu klāj dubļi,
   sniegs u.tml.), transportlīdzekļa vadītājam jāuzskata, ka viņš atrodas uz mazāk
   svarīga ceļa.

   13. Ceļu satiksme dzīvojamās zonās

   153. Dzīvojamā zonā gājējiem un velosipēdu vadītājiem atļauts pārvietoties pa ietvēm
   un pa brauktuvi visā tās platumā.

   154. Dzīvojamā zonā, degvielas uzpildes staciju un stāvvietu teritorijā gājējiem un
   velosipēdu vadītājiem ir priekšroka, taču viņiem aizliegts nepamatoti traucēt citu
   transportlīdzekļu braukšanu.

   155. Transportlīdzekļu stāvēšana dzīvojamās zonās atļauta tikai speciāli paredzētās
   stāvvietās. Ja tādu stāvvietu nav vai ja tās ir aizņemtas, - transportlīdzekļu
   stāvēšana atļauta tikai vietās, kur tas netraucē gājēju pārvietošanos vai citu
   transportlīdzekļu braukšanu.

   156. Dzīvojamā zonā aizliegts:

   156.1. mācīt vadīt transportlīdzekli;

   156.2. stāvēt transportlīdzekļiem ar iedarbinātu motoru ilgāk par piecām minūtēm;

   156.3. iebraukt kravas automobiļiem, kuru pilna masa pārsniedz 5 t, kā arī
   traktortehnikai, izņemot gadījumus, kad tas nepieciešams kravas iekraušanai,
   izkraušanai vai darbu veikšanai, autobusiem, kuru garums pārsniedz 6 m, izņemot
   gadījumus, kad tas nepieciešams pasažieru iekāpšanai vai izkāpšanai no tā.

   157. Izbraucot no dzīvojamās zonas, transportlīdzekļa vadītājam jādod ceļš citiem
   ceļu satiksmes dalībniekiem.

   158. Šajā nodaļā minētās prasības attiecas arī uz daudzdzīvokļu namu pagalmiem.

   14. Gājēju pārejas un pasažieru sabiedrisko transportlīdzekļu pieturas

   159. Transportlīdzekļa vadītājam, tuvojoties neregulējamai gājēju pārejai,
   jāsamazina braukšanas ātrums vai jāaptur transportlīdzeklis pirms gājēju pārejas,
   lai dotu ceļu gājējiem, kas šķērso brauktuvi pa gājēju pāreju vai iziet uz tās, ja
   tie varētu tikt traucēti vai apdraudēti.

   160. Ja pirms neregulējamas gājēju pārejas apturēts transportlīdzeklis vai citi
   transportlīdzekļi, tuvojoties neregulējamai gājēju pārejai, samazina braukšanas
   ātrumu, transportlīdzekļa vadītājs var turpināt braukt tikai tad, kad ir
   pārliecinājies, ka transportlīdzekļu priekšā neatrodas gājēji.

   161. Jebkurā gadījumā (arī ārpus gājēju pārejām) transportlīdzekļa vadītājam
   jāpalaiž garām neredzīgi gājēji, kas rāda signālu ar baltu spieķi.

   162. Uz regulējamas gājēju pārejas un krustojumos, kad ir iedegts atļaujošais
   luksofora signāls vai tiek parādīts satiksmes regulētāja atļaujošais signāls,
   transportlīdzekļa vadītājam jādod iespēja gājējiem pabeigt brauktuves šķērsošanu.

   163. Aizliegts uzbraukt uz gājēju pārejas, ja aiz tās izveidojies sastrēgums, kas
   var piespiest transportlīdzekļa vadītāju uz tās apturēt transportlīdzekli un traucēt
   gājēju pārvietošanos.

   164. Transportlīdzekļa vadītājam jādod ceļš gājējiem, kuri iet uz tajā pašā
   braukšanas virzienā pieturā (ceļa vidū) apturētu tramvaju vai nāk no tā.

   165. Tuvojoties apturētam transportlīdzeklim, kuram uzstādīta bērnu grupas
   pārvadāšanas pazīšanas zīme, transportlīdzekļa vadītājam jābrauc ar tādu ātrumu,
   lai, ja nepieciešams, varētu apturēt transportlīdzekli un palaist garām bērnus, kas
   šķērso brauktuvi.

   15. Dzelzceļa pārbrauktuvju šķērsošana

   166. Šķērsojot dzelzceļa pārbrauktuvi, transportlīdzekļa vadītājam jādod ceļš
   vilcienam (lokomotīvei, drezīnai), kas tuvojas.

   167. Pirms pārbrauktuves transportlīdzekļa vadītājam jāpārliecinās, vai netuvojas
   vilciens, un jāņem vērā barjeras stāvoklis, gaismas signalizācija, ceļa zīmes un
   ceļa apzīmējumi, kā arī pārbrauktuves dežuranta norādījumi un signāli. Aizliegts
   braukt, ja pārbrauktuves dežurants, nostājoties ar krūtīm vai muguru pret vadītāju,
   signalizē ar virs galvas paceltu zizli vai sānis paceltām rokām.

   168. Aizliegts uzbraukt uz pārbrauktuves, ja barjera ir aizvērta vai sāk aizvērties
   vai ja luksoforā deg aizlieguma signāls (neatkarīgi no barjeras stāvokļa, kā arī ja
   tās nav). Ja luksofors nedarbojas vai deg tikai balts mirgojošs signāls, bet barjera
   atvērta vai tās nav, transportlīdzekļa vadītājs drīkst braukt pāri pārbrauktuvei
   tikai pēc tam, kad ir pārliecinājies, vai netuvojas vilciens.

   169. Lai palaistu garām tuvojošos vilcienu, kā arī citos gadījumos, kad pārbrauktuvi
   šķērsot aizliegts, transportlīdzekļa vadītājam jāaptur transportlīdzeklis pirms
   stoplīnijas (929.ceļa apzīmējums), bet, ja tās nav, - pirms 541. vai 207.ceļa zīmes;
   ja to nav, - ne tuvāk par 5 m no barjeras; ja tās nav, - ne tuvāk par 10 m no
   dzelzceļa tuvākās sliedes; ja dzelzceļa pārbrauktuve aprīkota tikai ar luksoforu, -
   pirms luksofora. Sākot braukt pēc transportlīdzekļa apturēšanas, transportlīdzekļa
   vadītājam vēlreiz jāpārliecinās, vai netuvojas vilciens.

   170. Aizliegts uzbraukt uz pārbrauktuves, ja:

   170.1. aiz tās izveidojies sastrēgums, kas var piespiest transportlīdzekļa vadītāju
   apturēt transportlīdzekli uz pārbrauktuves;

   170.2. uz tās atrodas transportlīdzeklis. Ja uz pārbrauktuves atrodas avarējis
   transportlīdzeklis, pārējiem vadītājiem jādara viss iespējamais, lai atbrīvotu
   pārbrauktuvi no tā.

   171. Piespiedu apstāšanās gadījumā uz pārbrauktuves transportlīdzekļa vadītājam
   jāizsēdina pasažieri un jādara viss iespējamais, lai atbrīvotu pārbrauktuvi. Ja
   transportlīdzekli no pārbrauktuves nobraukt neizdodas, vadītājam, ja iespējams,
   jāinformē glābšanas dienests un jārīkojas šādi:

   171.1. ja iespējams, jānosūta cilvēki virzienā gar sliežu ceļu uz abām pusēm (katrs
   — 1000 m attālumā no pārbrauktuves), ja ir tikai viens cilvēks, — tajā virzienā, kur
   sliežu ceļš sliktāk pārredzams, un jāpaskaidro, kā jārāda apstāšanās signāls
   vilciena mašīnistam, lai apturētu tuvojošos vilcienu;

   171.2. jāpaliek transportlīdzekļa tuvumā un jādod vispārējas trauksmes signāls;

   171.3. kad parādās vilciens, jāskrien tam pretī, rādot apstāšanās signālu.
   Apstāšanās signālu rāda ar rokas apļošanu, dienā — turot rokā spilgtas krāsas drānu
   vai citu labi saskatāmu priekšmetu, naktī — iedegtu lāpu vai lukturi. Vispārējās
   trauksmes signāls ir skaņu signālu sērija, kas sastāv no viena gara un trijiem īsiem
   signāliem.

   (Grozīts ar MK 21.06.2005. noteikumiem Nr.441)

   172. Transportlīdzekļa vadītājam aizliegts:

   172.1. vest pāri pārbrauktuvei transportēšanai nesagatavotas iekārtas un mašīnas
   (lauksaimniecības mašīnas, ceļu būves mašīnas, celtniecības mašīnas u.tml.);

   172.2. šķērsot dzelzceļa sliežu ceļus šim nolūkam neparedzētās vietās;

   172.3. apbraukt transportlīdzekļus, kuri apturēti pirms pārbrauktuves, ja kustība
   pāri dzelzceļa pārbrauktuvei aizliegta un apbraukšana saistīta ar iebraukšanu tajā
   ceļa pusē, kas paredzēta braukšanai pretējā virzienā;

   172.4. patvaļīgi atvērt barjeru vai apbraukt to.

   173. Ar dzelzceļa ceļa distances priekšnieka atļauju pārbrauktuvi drīkst šķērsot
   šādi transportlīdzekļi:

   173.1. transportlīdzekļi, kuru gabarīti ar kravu vai bez tās platumā pārsniedz 5 m
   vai augstumā no brauktuves virsmas - 4,5 m;

   173.2. transportlīdzekļi vai to sastāvi, kuru faktiskā masa pārsniedz 52 t.

   16. Ārējās apgaismes ierīču lietošana

   174. Diennakts gaišajā laikā mehāniskajiem transportlīdzekļiem, kā arī tramvajiem un
   trolejbusiem jābrauc ar iedegtiem dienas gaitas, tuvās gaismas vai priekšējiem
   miglas lukturiem.

   175. Braucot diennakts tumšajā laikā, transportlīdzekļiem jābūt iedegtām šādām
   ārējās apgaismes ierīcēm:

   175.1. mehāniskajiem transportlīdzekļiem - tuvās vai tālās gaismas lukturiem, kā arī
   gabarītlukturiem un numura zīmes apgaismojumam;

   175.2. piekabēm - gabarītlukturiem un numura zīmes apgaismojumam.

   176. Braucot nepietiekamas redzamības apstākļos, transportlīdzekļiem jābūt iedegtām
   šādām ārējās apgaismes ierīcēm:

   176.1. mehāniskajiem transportlīdzekļiem - tuvās gaismas, tālās gaismas vai
   priekšējiem miglas lukturiem, kā arī gabarītlukturiem un numura zīmes apgaismojumam;

   176.2. piekabēm - gabarītlukturiem un numura zīmes apgaismojumam.

   177. Transportlīdzekļa vadītājam tālās gaismas lukturi jāpārslēdz uz tuvās gaismas
   lukturiem:

   177.1. apdzīvotās vietās, ja ceļš ir pietiekami un vienmērīgi apgaismots;

   177.2. vismaz 150 m attālumā no pretim braucošā transportlīdzekļa vai arī lielākā
   attālumā, ja pretim braucošā transportlīdzekļa vadītājs par lukturu pārslēgšanas
   nepieciešamību signalizē, periodiski pārslēdzot lukturu gaismu;

   177.3. ja var apžilbināt citus vadītājus (arī tos, kuri brauc tajā pašā virzienā).
   Ja transportlīdzekļa vadītāju apžilbina, viņam jāieslēdz avārijas gaismas
   signalizācija un, nemainot braukšanas joslu, jāsamazina braukšanas ātrums vai
   jāaptur transportlīdzeklis.

   178. Apstājoties un stāvot uz ceļa ārpus apdzīvotām vietām diennakts tumšajā laikā
   vai nepietiekamas redzamības apstākļos, mehāniskajiem transportlīdzekļiem un to
   piekabēm jābūt iedegtiem gabarītlukturiem. Ja ir bieza migla, intensīvi līst vai
   snieg u.tml., atļauts iedegt arī tuvās gaismas lukturus vai priekšējos un pakaļējos
   miglas lukturus.

   179. Apstājoties un stāvot apdzīvotās vietās neapgaismotos ceļa posmos diennakts
   tumšajā laikā vai nepietiekamas redzamības apstākļos, mehāniskajiem
   transportlīdzekļiem un to piekabēm jābūt iedegtiem gabarītlukturiem, bet
   mehāniskajiem transportlīdzekļiem bez piekabēm gabarītlukturu vietā atļauts iedegt
   stāvgaismas lukturus brauktuves pusē. Ja ir bieza migla, intensīvi līst vai snieg
   u.tml., atļauts iedegt arī tuvās gaismas lukturus vai priekšējos un pakaļējos miglas
   lukturus.

   180. Apstājoties un stāvot apdzīvotās vietās diennakts tumšajā laikā vai
   nepietiekamas redzamības apstākļos, gabarītlukturus vai stāvgaismas lukturus atļauts
   neiedegt ceļa posmos, kur apturētais transportlīdzeklis citiem vadītājiem labi
   saredzams pietiekamā attālumā.

   181. Braucot priekšējos miglas lukturus atļauts iedegt:

   181.1. nepietiekamas redzamības apstākļos - atsevišķi vai kopā ar tuvās gaismas
   lukturiem;

   181.2. diennakts tumšajā laikā neapgaismotos ceļa posmos - kopā ar tuvās gaismas
   lukturiem.

   182. Pakaļējos miglas lukturus atļauts iedegt tikai tad, ja ir bieza migla,
   intensīvi līst vai snieg u.tml.

   183. Priekšējiem un pakaļējiem miglas lukturiem jāieslēdzas kopā ar gabarītlukturiem
   un numura zīmes apgaismojumu.

   184. Prožektorus un grozāmlukturus atļauts iedegt tikai tiem transportlīdzekļiem,
   kuriem piešķirts operatīvo transportlīdzekļu statuss, ja netiek apžilbināti citi
   transportlīdzekļu vadītāji.

   (Grozīts ar MK 21.06.2005. noteikumiem Nr.441)

   185. Lai pievērstu citu ceļu satiksmes dalībnieku uzmanību, ar lukturu gaismām
   drīkst signalizēt šādi:

   185.1. diennakts gaišajā laikā - ar īslaicīgu tālās gaismas lukturu ieslēgšanu;

   185.2. diennakts tumšajā laikā - ar vairākkārtēju īslaicīgu (tuvā gaisma - tālā
   gaisma) lukturu pārslēgšanu, ja netiek apžilbināti citi transportlīdzekļu vadītāji.

   186. Velkamajam mehāniskajam transportlīdzeklim jebkurā diennakts laikā jābūt
   iedegtai avārijas gaismas signalizācijai. Ja avārijas gaismas signalizācijas nav vai
   tā nedarbojas, transportlīdzekļa aizmugurē jāpiestiprina avārijas zīme.

   17. Skaņas signāla, avārijas gaismas signalizācijas un avārijas zīmes lietošana

   187. Skaņas signālu atļauts lietot, tikai lai novērstu ceļu satiksmei bīstamas
   situācijas, bet ārpus apdzīvotām vietām - arī lai pievērstu citu ceļu satiksmes
   dalībnieku uzmanību.

   188. Avārijas gaismas signalizācija jāiededz (izņemot gadījumus, ja mehāniskais
   transportlīdzeklis ar tādu nav aprīkots vai tā nedarbojas) un avārijas zīme uz ceļa
   jāizliek šādos gadījumos:

   188.1. piespiedu apstāšanās gadījumā vietās, kur apstāties vai stāvēt aizliegts, vai
   vietās, kur redzamības, meteoroloģisko apstākļu, citu transportlīdzekļu braukšanas
   ātruma, ceļa seguma stāvokļa u.tml. iemeslu dēļ apturētais transportlīdzeklis var
   radīt draudus satiksmes drošībai;

   188.2. ja noticis ceļu satiksmes negadījums vai uz brauktuves izkritusi vai izlijusi
   krava;

   188.3. apstājoties un stāvot uz ceļa ārpus apdzīvotām vietām diennakts tumšajā laikā
   vai nepietiekamas redzamības apstākļos, ja nedeg kāds no priekšējiem vai pakaļējiem
   gabarītlukturiem.

   189. Braucot avārijas gaismas signalizācija jāiededz arī šādos gadījumos:

   189.1. ja vadītājs tiek apžilbināts;

   189.2. velkamajam mehāniskajam transportlīdzeklim.

   190. Avārijas zīme uz ceļa jāizliek tādā attālumā no transportlīdzekļa, lai laikus
   brīdinātu citu transportlīdzekļu vadītājus par briesmām. Jebkurā gadījumā attālumam
   no avārijas zīmes līdz transportlīdzeklim jābūt šādam:

   190.1. apdzīvotās vietās - ne mazākam par 15 m;

   190.2. ārpus apdzīvotām vietām - ne mazākam par 100 m.

   191. Transportlīdzekļa vadītājs, kurš pārvadā bīstamas kravas, piespiedu apstāšanās
   gadījumā uz ceļa papildus šo noteikumu 190.punktā noteiktajai avārijas zīmei izliek
   divus mirgojošus oranžus (dzeltenus) lukturus.

   18. Transportlīdzekļu vilkšana

   192. Mehāniskos transportlīdzekļus atļauts vilkt:

   192.1. izmantojot lokano vai cieto sakabi;

   192.2. daļēji novietojot velkamo mehānisko transportlīdzekli uz velkošā
   transportlīdzekļa (kravas kastē vai uz speciālas atbalstierīces).

   193. Velkot ar cieto vai lokano sakabi, pie velkamā mehāniskā transportlīdzekļa
   stūres jābūt transportlīdzekļa vadītājam, izņemot gadījumu, kad cietās sakabes
   konstrukcija nodrošina velkamā mehāniskā transportlīdzekļa vadāmību.

   194. Cietajai sakabei starp velkošo un velkamo mehānisko transportlīdzekli
   jānodrošina attālums, kas nepārsniedz 4 m, bet lokanajai sakabei šim attālumam jābūt
   no 4 līdz 6 m. Lokanajai sakabei jābūt apzīmētai tā, lai citi ceļu satiksmes
   dalībnieki to varētu laikus pamanīt.

   195. Aizliegts vilkt:

   195.1. vairāk par vienu mehānisko transportlīdzekli;

   195.2. mehānisko transportlīdzekli, kuram ir bojāta stūres iekārta (atļauts vilkt,
   to daļēji novietojot uz velkošā transportlīdzekļa);

   195.3. ja mehāniskajam transportlīdzeklim, kuram ir bojātas darba bremzes, faktiskā
   masa ir lielāka par pusi no velkošā mehāniskā transportlīdzekļa faktiskās masas;

   195.4. ar lokano sakabi, ja ir bojāta vai nedarbojas velkamā mehāniskā
   transportlīdzekļa darba bremžu sistēma;

   195.5. ar lokano sakabi atkalas laikā;

   195.6. ar motociklu bez blakusvāģa, izņemot gadījumu, kad to paredzējis motocikla
   izgatavotājs un kad motocikls bez blakusvāģa velk speciāli šim nolūkam paredzētu
   piekabi;

   195.7. velosipēdu vai mopēdu, kā arī motociklu bez blakusvāģa;

   195.8. piekabi (puspiekabi), kas nav aprīkota ar darba bremzēm (vai tās nedarbojas)
   un kuras pilna masa ir lielāka par pusi no vilcēja pašmasas;

   195.9. vairāk par vienu piekabi;

   195.10. piekabi, kuras pilna masa pārsniedz vilcēja izgatavotāja noteikto vilkšanai
   paredzētās piekabes masu;

   195.11. diennakts tumšajā laikā vai nepietiekamas redzamības apstākļos - šo
   noteikumu 249.punktā minēto tehnoloģisko agregātu - piekabi.

   196. Velkot ar lokano vai cieto sakabi, aizliegts vest pasažierus ārpus kabīnes
   velkamajā speciāliem darbiem paredzētajā kravas automobilī, kura furgona tipa kravas
   telpā ir ierīkotas pasažieru sēdvietas, kā arī velkamajā autobusā vai trolejbusā. Ja
   velkamais automobilis ir daļēji novietots uz velkošā mehāniskā transportlīdzekļa,
   pasažieriem atļauts atrasties tikai velkošā mehāniskā transportlīdzekļa kabīnē.

   19. Pasažieru pārvadāšana

   197. Transportlīdzeklī nedrīkst pārvadāt lielāku pasažieru skaitu, kā norādīts
   transportlīdzekļa reģistrācijas dokumentā vai norādījis (paredzējis)
   transportlīdzekļa izgatavotājs. Pasažieri jāpārvadā tā, lai tie netraucētu
   transportlīdzekļa vadītāju un neierobežotu viņa redzamību. Pasažierus vieglajos
   automobiļos un kravas automobiļos atļauts pārvadāt tikai šim nolūkam paredzētajās
   sēdvietās, bet autobusos - arī šim nolūkam paredzētajās stāvvietās.

   198. Pasažieru pārvadāšanas kārtību pasažieru sabiedriskajos transportlīdzekļos
   atbilstoši kompetencei nosaka satiksmes ministrs vai pašvaldības.

   199. Pārvadājot bērnu grupas, autobusā jāatrodas vismaz vienam pieaugušajam
   pavadonim. Šādam transportlīdzeklim priekšpusē un aizmugurē jābūt piestiprinātai
   pazīšanas zīmei atbilstoši šo noteikumu 257.punktā minētajām prasībām.

   200. Ja transportlīdzekļos, kuru sēdvietas aprīkotas ar drošības jostām, ved bērnus,
   kuru augums nepārsniedz 150 cm, jālieto viens no šādiem drošības līdzekļiem:

   200.1. bērnam jāatrodas viņa vecumam un svaram atbilstošā bērnu sēdeklītī, kas ar
   drošības jostu piesprādzēts pie pasažieru sēdekļa;

   200.2. bērnam jāsēž uz viņa vecumam un svaram atbilstoša paliktņa un jābūt
   piesprādzētam ar drošības jostu.

   201. Aizliegts pārvadāt pasažierus kravas automobilī ārpus tā kabīnes, izņemot:

   201.1. Iekšlietu ministrijas un Nacionālo bruņoto spēku struktūrvienību
   transportlīdzekļus (pasažieru pārvadāšanas kārtību šādos gadījumos nosaka attiecīgās
   institūcijas iekšējie normatīvie akti);

   201.2. speciāliem darbiem paredzētus kravas automobiļus, kuru furgona tipa kravas
   telpās ir ierīkotas pasažieru sēdvietas un kuri ir noteiktā kārtībā reģistrēti.

   202. Noteikumu 201.punktā minētajos gadījumos pārvadāt pasažierus atļauts
   transportlīdzekļu vadītājiem, kuriem ir tiesības vadīt C kategorijai atbilstošus
   transportlīdzekļus, bet, ja pasažieru skaits (neskaitot transportlīdzekļa vadītāju)
   pārsniedz astoņus cilvēkus, — transportlīdzekļu vadītājiem, kuriem ir tiesības vadīt
   C un attiecīgi D1 vai D kategorijai atbilstošus transportlīdzekļus.

   203. Aizliegts pārvadāt pasažierus:

   203.1. ārpus traktortehnikas kabīnes, piekabē (puspiekabē) un motocikla kravas
   nodalījumā;

   203.2. kas jaunāki par 14 gadiem, vieglā automobiļa priekšējā sēdeklī, ja tā
   konstrukcijā nav paredzētas drošības jostas, kā arī uz motocikla sēdekļa.

   20. Kravas pārvadāšana

   204. Pārvadājamās kravas masa un slodzes sadalījums uz asīm nedrīkst pārsniegt
   attiecīgā transportlīdzekļa izgatavotāja noteiktos lielumus.

   205. Kravu transportlīdzeklī novieto un, ja nepieciešams, nostiprina atbilstoši
   normatīvajos aktos par kravu nostiprināšanu noteiktajām prasībām tā, lai krava:

   205.1. neapdraudētu ceļu satiksmes dalībniekus, nenokristu un nevilktos pa ceļu;

   205.2. transportlīdzekļa vadītājam neierobežotu pārredzamību;

   205.3. neietekmētu transportlīdzekļa stabilitāti un neapgrūtinātu tā vadīšanu;

   205.4. neaizsegtu ārējās apgaismošanas ierīces, gaismas atstarotājus, numura zīmes
   un pazīšanas zīmes, kā arī netraucētu uztvert signālus, ko rāda ar roku;

   205.5. neradītu troksni, nesaceltu putekļus un nepiesārņotu vai nepiegružotu
   apkārtējo vidi.

   206. Pārvadāt kravu ar vieglo automobili tā aizmugurē, izmantojot speciāli šim
   nolūkam paredzētu statīvu, kas kopā ar kravu vai bez tās daļēji vai pilnīgi aizsedz
   ārējās apgaismošanas ierīces, gaismas atstarotājus, valsts numura vai pazīšanas
   zīmes, atļauts, ja statīvs aprīkots ar dublējošām ārējās apgaismošanas ierīcēm,
   gaismas atstarotājiem un valsts numura stiprināšanas vietu ar atbilstošu numura
   zīmes apgaismojumu.

   207. Krava jāapzīmē atbilstoši šo noteikumu 264.punktā minētajām prasībām, ja:

   207.1. priekšpusē vai aizmugurē tā izvirzīta ārpus transportlīdzekļa gabarītiem
   tālāk par 1 m;

   207.2. platumā tā izvirzīta tālāk par 0,4 m no priekšējo vai pakaļējo gabarītlukturu
   ārējās malas.

   208. Ja kravas automobiļu, kuru pilna masa pārsniedz 3,5 t, autobusu un to piekabju,
   kā arī transportlīdzekļu sastāvu gabarīti ar kravu vai bez tās, ar noņemamo
   aprīkojumu (piemēram, iekrāvēju) vai bez tā, faktiskā masa vai ass slodze pārsniedz
   šo noteikumu 3.pielikumā noteiktos lielumus, atļauja braukšanai pa ceļiem jāsaņem
   normatīvajos aktos noteiktajā kārtībā. Atļaujas netiek izsniegtas dalāmu kravu
   pārvadājumiem ar transportlīdzekļiem, kuru gabarīti pārsniedz šo noteikumu
   3.pielikumā noteiktos lielumus.

   209. Policijas darbinieki vai robežsargi (uz valsts robežas un pierobežā) var
   pieprasīt kravas automobiļu, to piekabju (puspiekabju) un autobusu gabarītu,
   faktiskās masas un ass slodžu pārbaudi.

   21. Mācību braukšana

   210. Mācību iestāžu braukšanas mācību instruktoram jābūt atbilstošās kategorijas
   transportlīdzekļa vadītāja un instruktora apliecībai. Individuāli mācīt vadīt
   atļauts transportlīdzekļa vadītājam, kura atbilstošās kategorijas transportlīdzekļa
   vadītāja stāžs ir vismaz trīs gadi.

   211. Personai, kura mācās braukt ar motociklu, triciklu, kvadriciklu, automobili vai
   autobusu, jābūt klāt braukšanas mācību atļaujai vai dokumentam par tiesībām vadīt
   mehāniskos transportlīdzekļus. Pēc policijas darbinieku pieprasījuma viens no šiem
   dokumentiem jāiedod pārbaudei.

   (Grozīts ar MK 21.06.2005. noteikumiem Nr.441)

   212. Individuāli mācīt vadīt atļauts tikai ar A1, A, B1 un B kategorijas
   transportlīdzekļiem.

   213. Mācīt personas vadīt transportlīdzekli drīkst ne agrāk kā divus gadus pirms
   atbilstošās kategorijas transportlīdzekļu vadītāja apliecības iegūšanai noteiktā
   vecuma sasniegšanas.

   214. Sākotnējai mācību braukšanai jānotiek norobežotos laukumos (autodromos).

   215. Mācību braucieni pa ceļiem drīkst notikt tikai apmācītāja (transportlīdzekļa
   vadītāja) klātbūtnē un tikai tad, kad mācāmā persona ir pietiekami labi apguvusi
   vadīšanas iemaņas. Mācāmajai personai jāzina un jāievēro šo noteikumu prasības.

   216. Mehāniskajiem transportlīdzekļiem, kurus lieto mācību braukšanai, jābūt
   pazīšanas zīmei atbilstoši šo noteikumu 260., 261. un 262.punktā minētajām prasībām.

   22. Papildu prasības velosipēdu un mopēdu vadītājiem

   217. Braukt ar velosipēdu pa brauktuvi vai nomali atļauts personām, kas nav jaunākas
   par 12 gadiem, ar mopēdu - personām, kas nav jaunākas par 14 gadiem. Šādā gadījumā
   velosipēda vadītājam jābūt klāt velosipēda, mopēda vai jebkura mehāniskā
   transportlīdzekļa vadītāja apliecībai (mopēda vadītājam - mopēda vai jebkura
   mehāniskā transportlīdzekļa vadītāja apliecībai), kas pēc šo noteikumu 35.punktā
   minētās amatpersonas pieprasījuma jāiedod pārbaudei.

   218. Braukt ar velosipēdu pa brauktuvi vai nomali pilngadīgas personas pavadībā
   atļauts bērniem, kas nav jaunāki par septiņiem gadiem. Dzīvojamās zonās un
   daudzdzīvokļu namu pagalmos bērniem neatkarīgi no to vecuma braukt ar velosipēdu
   atļauts patstāvīgi.

   219. Velosipēdam un mopēdam jābūt tehniskā kārtībā.

   220. Velosipēdam jābūt aprīkotam ar bremzēm, skaņas signālu un gaismas
   atstarotājiem: priekšpusē - baltu, aizmugurē - sarkanu, abos sānos (riteņu spieķos)
   un pedāļos (priekšpusē un aizmugurē) - diviem oranžiem (dzelteniem). Mopēdam jābūt
   uzstādītām izgatavotāja paredzētajām iekārtām, mehānismiem un ierīcēm, tām
   jādarbojas visos paredzētajos režīmos. Mopēdam jābūt aprīkotam ar divām savstarpēji
   nesaistītām bremzēm, priekšā ar baltas gaismas lukturi, bet aizmugurē - sarkanas
   gaismas lukturi un sarkanu gaismas atstarotāju, skaņas signālu, stāvbalstu un
   trokšņu slāpētāju. Mopēdam, kas izgatavots pēc 2001.gada 1.janvāra, papildus jābūt
   aprīkotam ar pakaļējo bremžu signāllukturi, gaismas virzienrādītājiem, numura
   apgaismojuma lukturi, atpakaļskata spoguļiem un ātruma mērīšanas ierīci
   (spidometru).

   221. Velosipēdu un mopēdu piekabēm aizmugurē jābūt sarkanam gaismas atstarotājam.

   222. Braucot ar mopēdu, jebkurā diennakts laikā priekšpusē jābūt iedegtam baltas
   gaismas lukturim, bet aizmugurē - sarkanas gaismas lukturim.

   223. Braucot pa brauktuvi vai nomali, diennakts tumšajā laikā vai nepietiekamas
   redzamības apstākļos velosipēdam priekšpusē jābūt iedegtam baltas gaismas lukturim,
   bet aizmugurē - sarkanas gaismas lukturim.

   224. Velosipēdu un mopēdu vadītājiem pa ceļu atļauts braukt vienā rindā iespējami
   tuvāk brauktuves (braukšanas joslas) labajai malai. Tālāk uz brauktuves atļauts
   izbraukt, tikai lai apbrauktu, apsteigtu vai apdzītu vai ja braukšanai attiecīgajā
   virzienā ir iekārtota atsevišķa braukšanas josla, kā arī šo noteikumu 229.punktā
   minētajos gadījumos, lai nogrieztos pa kreisi vai apgrieztos braukšanai pretējā
   virzienā. Netraucējot gājējus, atļauts braukt pa nomali, bet velosipēdu vadītājiem -
   arī pa ietvi.

   225. Velosipēdu vadītāji treniņnodarbību laikā vai organizētu sacensību laikā, ja
   tos noteiktā kārtībā pavada speciāli aprīkoti automobiļi, drīkst neievērot šo
   noteikumu 224.punktā, kā arī 219., 220., 221. un 223.punktā minētās prasības, ja
   tiek nodrošināta ceļu satiksmes drošība.

   226. Vietās, kur ārpus krustojumiem velosipēdu ceļš šķērso brauktuvi un ceļu
   satiksme netiek regulēta, velosipēdu un mopēdu vadītājiem jādod ceļš
   transportlīdzekļiem, kas brauc pa šķērsojamo ceļu.

   227. Vietās, kur velosipēdu vadītāju braukšanas trajektorijas krustojas ar pārējo
   transportlīdzekļu braukšanas trajektorijām un velosipēdu vadītājiem ir priekšroka,
   velosipēdu vadītāji drīkst turpināt braukt tad, kad tie novērtējuši attālumu līdz
   transportlīdzekļiem, kas tuvojas, kā arī novērtējuši to braukšanas ātrumu un
   pārliecinājušies par drošību.

   228. Nogriezties pa kreisi vai apgriezties braukšanai pretējā virzienā ārpus
   apdzīvotām vietām velosipēdu un mopēdu vadītājiem atļauts tikai no brauktuves labās
   malas (labās nomales), dodot ceļu tajā pašā virzienā un pretim braucošajiem
   transportlīdzekļiem.

   229. Nogriežoties pa kreisi vai apgriežoties braukšanai pretējā virzienā krustojumos
   apdzīvotās vietās, kur nav iekārtots velosipēdu ceļš, velosipēdu vadītājiem
   brauktuvju krustošanās vieta jāšķērso pa brauktuvju labo malu, iepriekš
   pārliecinoties par ceļu satiksmes drošību un dodot ceļu tajā pašā virzienā
   braucošajiem transportlīdzekļiem un tiem ceļu satiksmes dalībniekiem, kam saskaņā ar
   braukšanas noteikumiem krustojumos ir priekšroka. Ja braukšanai pa kreisi iekārtota
   atsevišķa braukšanas josla, nogriezties atļauts no šīs joslas labās malas.
   Nogriezties pa kreisi vai apgriezties braukšanai pretējā virzienā ārpus krustojumiem
   atļauts no brauktuves labās malas.

   230. Velosipēdu vai mopēdu vadītājiem aizliegts:

   230.1. braukt, neturot stūri;

   230.2. braukt, turoties pie cita braucoša transportlīdzekļa;

   230.3. pārvadāt kravu, kas traucē vadīšanu vai apdraud citus ceļu satiksmes
   dalībniekus;

   230.4. vest ar velosipēdu pasažierus, izņemot bērnus vecumā līdz septiņiem gadiem,
   ja ir iekārtoti papildu sēdekļi un droši kāpšļi kāju atbalstam;

   230.5. vest ar mopēdu pasažierus, ja tas nav paredzēts pasažieru pārvadāšanai;

   230.6. braukt pa ceļu, ja tam blakus atrodas velosipēdu ceļš;

   230.7. vilkt velosipēdus vai mopēdus, kā arī citus transportlīdzekļus, izņemot
   piekabes, kas izgatavotas speciāli šim nolūkam;

   230.8. braukt ar mopēdu bez aizsargķiveres vai ar neaizsprādzētu galvā uzliktās
   aizsargķiveres siksnu, kā arī vest ar mopēdu pasažierus, kas nav uzlikuši galvā
   aizsargķiveri vai nav aizsprādzējuši galvā uzliktās aizsargķiveres siksnu. Bērnus
   vecumā līdz septiņiem gadiem atļauts pārvadāt tikai pilngadīgām personām;

   230.9. braukt pa ceļu, kas apzīmēts ar 548. ceļa zīmi.

   23. Papildu prasības pajūgu vadītājiem, jātniekiem un dzīvnieku dzinējiem

   231. Vadīt pajūgu, jāt vai dzīt dzīvniekus pa ceļiem atļauts personām, kas nav
   jaunākas par 12 gadiem.

   232. Vadīt pajūgu, jāt un dzīt dzīvniekus atļauts pa nomali, bet, ja nomales nav vai
   pa to pārvietoties nav iespējams, - pa brauktuvi iespējami tuvāk brauktuves labajai
   malai. Dzīvniekus pa ceļiem atļauts dzīt tikai diennakts gaišajā laikā.

   233. Braucot pa ceļiem diennakts tumšajā laikā vai nepietiekamas redzamības
   apstākļos, pajūga priekšpusē jābūt baltiem, bet aizmugurē - sarkaniem gaismas
   atstarotājiem, kas novietoti labi saredzamās vietās un apzīmē pajūga (ar kravu vai
   bez tās) gabarītus platumā. Aizliegts aizsegt gaismas atstarotājus.

   234. Pajūgu vadītājiem, izbraucot no mazāk svarīga ceļa uz galvenā ceļa, vietās, kur
   ceļš nav pietiekami labi pārredzams vai redzamība ir ierobežota (spēji ceļa
   pagriezieni, koki, ēkas u.tml.), dzīvnieki jāved pavadā.

   235. Pajūgu vadītājiem un personām, kas dzen dzīvniekus vai to ganāmpulkus,
   aizliegts:

   235.1. dzīt dzīvniekus pāri dzelzceļa sliežu ceļa klātnei un pāri ceļam ārpus
   speciāli norādītajām vietām;

   235.2. atstāt dzīvniekus uz ceļa bez uzraudzības;

   235.3. dzīt dzīvniekus pa asfaltbetona un cementbetona seguma ceļiem, izņemot
   gadījumus, kad nepieciešams tos šķērsot.

   24. Transportlīdzekļu tehniskais stāvoklis un aprīkojums

   236. Latvijas teritorijā ceļu satiksmē atļauts izmantot reģistrētus
   transportlīdzekļus, kuru konstrukcija, tehniskais stāvoklis un aprīkojums atbilst
   normatīvajā aktā par transportlīdzekļu valsts tehnisko apskati noteiktajām prasībām
   un attiecībā uz kuriem ir veikta sauszemes transportlīdzekļu īpašnieku
   civiltiesiskās atbildības obligātā apdrošināšana, un kuriem ir dota atļauja
   piedalīties ceļu satiksmē.

   237. Transportlīdzekļu valsts tehnisko apskati veic ne vēlāk kā piecas dienas pēc
   tam, kad transportlīdzeklis pirmoreiz reģistrēts Latvijā.

   238. Aizliegts braukt ar transportlīdzekli, ja tam ir šādi bojājumi:

   238.1. diennakts tumšajā laikā nedeg:

   238.1.1. kāds no tuvās gaismas lukturiem;

   238.1.2. neviens no pakaļējiem gabarītlukturiem;

   238.1.3. neviens no bremzēšanas signāllukturiem;

   238.1.4. neviens no numura zīmes apgaismojuma lukturiem;

   238.2. nepietiekamas redzamības apstākļos nedeg:

   238.2.1. kāds no tuvās gaismas lukturiem un vienlaikus kāds no priekšējiem miglas
   lukturiem;

   238.2.2. neviens no pakaļējiem gabarītlukturiem;

   238.2.3. neviens no bremzēšanas signāllukturiem;

   238.2.4. neviens no numura zīmes apgaismojuma lukturiem;

   238.3. diennakts gaišajā laikā nedeg neviens no bremzēšanas signāllukturiem;

   238.4. lietus vai snigšanas laikā transportlīdzekļa vadītāja pusē nedarbojas
   priekšējā stikla tīrītājs;

   238.5. stūres iekārtas bojājumi neļauj transportlīdzekļa vadītājam izdarīt manevru;

   238.6. darba bremžu sistēma transportlīdzekļa vadītājam nedod iespēju apturēt
   transportlīdzekli;

   238.7. vilcēja un piekabes (puspiekabes) sakabes ierīcei ir bojājumi, kas braukšanas
   laikā var izraisīt sakabes pārrāvumu;

   238.8. transportlīdzeklim valsts tehniskajā apskatē vai tehniskā stāvokļa pārbaudē
   uz ceļa ir konstatēti bīstami bojājumi, kas apdraud satiksmes drošību.

   239. Ja transportlīdzeklim ir šo noteikumu 238.1.1. vai 238.2.1.apakšpunktā minētais
   bojājums (izņemot gadījumus, kad diennakts tumšajā laikā nedeg abi tuvās gaismas
   lukturi vai nepietiekamas redzamības apstākļos nedeg abi tuvās gaismas lukturi un
   vienlaikus abi priekšējie miglas lukturi), tā vadītājam atļauts braukt uz stāvvietu
   vai remontvietu ar iedegtu avārijas gaismas signalizāciju.

   240. Ja transportlīdzeklim ir šo noteikumu 238.1.2., 238.1.3., 238.1.4., 238.2.2.,
   238.2.3., 238.2.4. vai 238.3.apakšpunktā minētais bojājums, tā vadītājam atļauts
   braukt uz stāvvietu vai remontvietu ar iedegtu avārijas gaismas signalizāciju. Ja
   avārijas gaismas signalizācijas nav vai tā nedarbojas, transportlīdzekļa aizmugurē
   jāpiestiprina avārijas zīme.

   241. Ja uz ceļa ārpus apdzīvotām vietām apturētam mehāniskajam transportlīdzeklim
   vai tā piekabei diennakts tumšajā laikā vai nepietiekamas redzamības apstākļos nedeg
   kāds no priekšējiem vai pakaļējiem gabarītlukturiem, transportlīdzekļa vadītājam
   jādara viss iespējamais, lai transportlīdzekli nobrauktu no ceļa, bet, ja to izdarīt
   nav iespējams, tas jāapzīmē atbilstoši šo noteikumu 190.punktā minētajām prasībām.

   242. Autobusiem, vieglajiem un kravas automobiļiem jābūt aprīkotiem ar:

   242.1. avārijas zīmi;

   242.2. medicīnisko aptieciņu (autobusiem, kuros ir vairāk nekā 25 sēdvietas, - ar
   divām aptieciņām);

   242.3. ugunsdzēšamo aparātu (autobusiem, kuros ir vairāk nekā 9 sēdvietas, - ar
   diviem aparātiem).

   243. Motocikliem ar blakusvāģi jābūt aprīkotiem ar avārijas zīmi un medicīnisko
   aptieciņu.

   244. Laikposmā no 1.decembra līdz 1.martam visiem automobiļiem un autobusiem, kuru
   pilna masa nepārsniedz 3,5 t, kā arī to piekabēm jābūt aprīkotām ar riepām, kas
   paredzētas braukšanai ziemas apstākļos. Laikposmā no 1.maija līdz 1.oktobrim
   aizliegts braukt ar transportlīdzekļiem, kuriem ir riepas ar radzēm.

   (Grozīts ar MK 21.06.2005. noteikumiem Nr.441)

   245. Aizliegts braukt ar transportlīdzekli, kas aprīkots ar:

   245.1. priekšmetiem, stiklu pārklājumiem, aizkariem, žalūzijām u.tml., kas būtiski
   ierobežo redzamību transportlīdzekļa vadītājam tā tiešās redzamības zonā. Attiecībā
   uz stiklu pārklājumiem par būtisku redzamības ierobežojumu transportlīdzekļa
   vadītāja redzamības zonā tiek uzskatīti stiklu pārklājumi, kas padara priekšējā
   stikla (vējstikla) gaismas caurlaidību mazāku par 75% vai priekšējo sānstiklu
   (priekšējo durvju stiklu) gaismas caurlaidību mazāku par 70%;

   245.2. ierīcēm (antiradaru u.tml.), kas var uztvert braukšanas ātruma kontroles
   mērierīču raidītos signālus vai radīt traucējumus šo mērierīču darbībai;

   245.3. ierīcēm (speciālo zilo vai sarkano bākuguni, skaņas signālu, plafonu, gaismas
   kontrolsignālu u.tml.) un speciālo krāsojumu, kas saskaņā ar šo noteikumu un Latvijā
   obligāto standartu un normatīvu prasībām ir paredzēti noteiktiem transportlīdzekļiem
   (operatīvajiem transportlīdzekļiem, taksometriem u.tml.) un var maldināt pārējos
   ceļu satiksmes dalībniekus;

   245.4. (svītrots ar MK 21.06.2005. noteikumiem Nr.441);

   245.5. normatīvo aktu prasībām neatbilstošām apgaismes ierīcēm.

   25. Transportlīdzekļu reģistrācija un numura zīmes

   246. Ceļu satiksmē iesaistītos mehāniskos transportlīdzekļus, to piekabes un mopēdus
   piecu dienu laikā pēc to iegādes vai ievešanas dienas normatīvajos aktos noteiktajā
   kārtībā reģistrē Ceļu satiksmes drošības direkcijā, bet traktortehniku un tās
   piekabes - Valsts tehniskās uzraudzības inspekcijā. Tramvajus un trolejbusus
   reģistrē vietējās pašvaldības to noteiktajā kārtībā. Ja ārvalstīs reģistrētu
   transportlīdzekli uz Latvijā izdotas pilnvaras vai Latvijā noslēgta līguma pamata
   lieto persona, kuras pastāvīgā dzīvesvieta (juridiskajai personai - atrašanās vieta)
   ir Latvijā, piecu dienu termiņš skaitāms no pilnvaras izdošanas vai līguma
   noslēgšanas dienas. Ja mainās kaut viens no uzskaites tehniskajiem datiem, datiem
   par īpašnieku vai ārvalstīs reģistrēta transportlīdzekļa lietotāju, piecu dienu
   laikā jāveic pārreģistrācija.

   247. Ārvalstu pilsoņiem vai bezvalstniekiem no ārvalstīm uz laiku ievestie
   mehāniskie transportlīdzekļi un to piekabes, kas atrodas Latvijā ilgāk par trim
   mēnešiem un piedalās ceļu satiksmē, noteiktā kārtībā jāreģistrē Ceļu satiksmes
   drošības direkcijā, bet traktortehnika un tās piekabes - Valsts tehniskās
   uzraudzības inspekcijā.

   248. Aizliegts Latvijā pastāvīgi reģistrēt:

   248.1. mehāniskos transportlīdzekļus, kas pēc konstrukcijas ir paredzēti braukšanai
   pa ceļa kreiso pusi. Šī prasība neattiecas uz specializētajiem pasta
   transportlīdzekļiem, specializētajiem ceļu dienesta transportlīdzekļiem un
   transportlīdzekļiem, kas ievesti no ārvalstīm uz laiku;

   248.2. mehāniskos transportlīdzekļus (izņemot traktortehniku un tās piekabes),
   piekabes un mopēdus, kuru ražotājiem nav piešķirts starptautiskais izgatavotāja
   identifikācijas kods. Latvijā starptautisko izgatavotāja identifikācijas kodu
   piešķir saskaņā ar valsts standarta LVS 88:1997 "Transportlīdzekļu marķēšana"
   prasībām. Šī prasība neattiecas uz iepriekš ārvalstīs reģistrētiem
   transportlīdzekļiem;

   248.3. kokvedējus, kuru gabarīti pārsniedz šo noteikumu 3.pielikumā noteiktos
   lielumus.

   249. Latvijā nav jāreģistrē tehnoloģiskie agregāti - piekabes (kompresori,
   ģeneratori, celtnieku dzīvojamie vagoniņi u.tml.), kuru pamatfunkcija nav saistīta
   ar piedalīšanos ceļu satiksmē un kas pēc savas konstrukcijas ir paredzēti īslaicīgai
   pārvietošanai pa ceļiem, un velosipēdi. Tehnoloģiskā agregāta - piekabes - īslaicīga
   pārvietošana pa ceļiem nozīmē tā pārvietošanu no viena objekta uz citu (neatkarīgi
   no attāluma), kur tas tiks izmantots paredzētajiem darbiem.

   250. Mehāniskajiem transportlīdzekļiem, izņemot motociklus, triciklus, kvadriciklus
   un traktortehniku, jābūt divām valsts reģistrācijas numura zīmēm, bet motocikliem,
   tricikliem, kvadricikliem, traktortehnikai, piekabēm un mopēdiem - vienai valsts
   reģistrācijas numura zīmei. Mehānisko transportlīdzekļu (izņemot traktortehniku) un
   to piekabju valsts reģistrācijas numura zīmēm jāatbilst valsts standarta LVS 20:1999
   vai LVS 20:2003 prasībām, bet traktortehnikas un tās piekabju valsts reģistrācijas
   numura zīmēm - valsts standarta LVS 83:1997 prasībām. Numura zīmēm jāatbilst
   attiecīgā transportlīdzekļa reģistrācijas dokumentiem un jābūt piestiprinātām šim
   nolūkam paredzētajās vietās. Stāvoša transportlīdzekļa numura zīmes simboliem
   skaidrā diennakts gaišajā laikā jābūt salasāmiem vismaz no 40 m attāluma, bet
   skaidrā diennakts tumšajā laikā, kad iedegtas transportlīdzekļa ārējās apgaismes
   ierīces, - vismaz no 20 m attāluma.

   251. Aizliegts braukt, ja kaut viena no numura zīmēm nav piestiprināta paredzētajā
   vietā. Aizliegts numura zīmes aizsegt vai pārklāt ar aizsargmateriāliem.

   252. Uz tramvajiem un trolejbusiem jābūt uzkrāsotiem reģistrācijas numuriem.

   26. Transportlīdzekļu pazīšanas zīmes, brīdināšanas ierīces un apzīmējumi

   253. Transportlīdzekļu pazīšanas zīmes (turpmāk - pazīšanas zīme), brīdināšanas
   ierīces un apzīmējumi izgatavojami saskaņā ar starptautiskajiem nolīgumiem, kuru
   dalībvalsts ir Latvija, vai šo noteikumu 4.pielikumu.

   254. Pazīšanas zīmēm jābūt tīrām, lai citi ceļu satiksmes dalībnieki tās varētu
   laikus pamanīt.

   255. Transportlīdzekļiem aizliegts piestiprināt jebkādu citu informāciju vai zīmes,
   kurās izmantotas ar valsts standartu noteiktās ceļa zīmju formas, krāsu kombinācijas
   un simbolika un kuras var maldināt citus ceļu satiksmes dalībniekus.

   256. Latvijā pastāvīgi reģistrētajiem transportlīdzekļiem, kas šķērso valsts robežu,
   aizmugurē jābūt piestiprinātai valsts atšķirības zīmei — 175 mm platai un 115 mm
   augstai baltai elipsei ar 4 mm platu melnu apmali 2 mm attālumā no ārējās malas. Uz
   zīmes ir melni burti "LV", kuru augstums ir 60 mm (4.pielikuma 1.punkts). Valsts
   atšķirības zīmi atļauts neuzstādīt, izbraucot uz Eiropas Savienības valstīm, ja
   transportlīdzekļa valsts reģistrācijas numura zīmes atbilst valsts standarta
   LVS20:2003 "Transportlīdzekļu valsts reģistrācijas numura zīmes" prasībām.

   (Grozīts ar MK 21.06.2005. noteikumiem Nr.441)

   257. Pārvadājot bērnu grupas, autobusa priekšpusē un aizmugurē jābūt piestiprinātai
   dzeltenai kvadrātveida pazīšanas zīmei (malas garums no 250 līdz 300 mm) ar sarkanu
   apmali (apmales platums - 1/10 no malas garuma) un 121.ceļa zīmes simbolu melnā
   krāsā (4.pielikuma 2.punkts).

   258. Automobiļiem, kurus vada kurlmēmi vai nedzirdīgi vadītāji, priekšpusē un
   aizmugurē jābūt piestiprinātai dzeltenai apļveida pazīšanas zīmei (diametrs 160 mm),
   uz kuras attēloti trīs melni apļi (diametrs 40 mm), kas veido vienādmalu trijstūri
   ar lejup vērstu virsotni (4.pielikuma 3.punkts).

   259. Automobiļiem, kurus vada invalīdi, un automobiļiem, kuru pasažieri ir invalīdi,
   automobiļa salonā pie priekšējā stikla atļauts novietot invalīdu stāvvietu
   izmantošanas karti, kuras paraugu apstiprina un izsniegšanas kārtību nosaka
   labklājības ministrs. Invalīda stāvvietas izmantošanas kartē obligāti norāda
   personas vārdu, uzvārdu, personas kodu un simbolu "invalīds".

   260. Mehāniskajiem transportlīdzekļiem (arī to piekabēm), kurus lieto mācību
   braukšanai, jābūt piestiprinātai pazīšanas zīmei - baltam vienādmalu trijstūrim
   (malas garums no 200 līdz 300 mm - atkarībā no transportlīdzekļa veida) ar sarkanu
   apmali (apmales platums - 1/10 no malas garuma), uz kura ir melns "M" burts
   (4.pielikuma 5.punkts).

   261. Izgaismota 260.punktā minētā pazīšanas zīme jānovieto uz kabīnes vai salona
   jumta (autobusiem apgaismotu pazīšanas zīmi atļauts novietot aiz priekšējā stikla
   vai maršruta plāksnes vietā). Autobusiem, kravas automobiļiem un to piekabēm
   aizmugurē jābūt piestiprinātai papildu pazīšanas zīmei, kas izgatavota no gaismu
   atstarojoša materiāla.

   262. Automobiļiem, kurus izmanto individuālai mācību braukšanai, šo noteikumu
   260.punktā minētās pazīšanas zīmes atļauts piestiprināt tikai iekšpusē pie priekšējā
   un aizmugures stikla. Motocikliem priekšā un aizmugurē jābūt piestiprinātai
   pazīšanas zīmei, kas izgatavota no gaismu atstarojoša materiāla.

   263. Transportlīdzekļiem, ar kuriem pārvadā sevišķi smagas vai lielgabarīta kravas,
   kā arī transportlīdzekļiem, kuru izgatavotāja noteiktais maksimālais braukšanas
   ātrums ir mazāks, nekā norādīts šo noteikumu 114. un 115.punktā (izņemot šo
   noteikumu 269.punktā minētos transportlīdzekļus), transportlīdzekļa aizmugurē
   kreisajā pusē jābūt piestiprinātai (uzkrāsotai) braukšanas ātruma ierobežojuma
   pazīšanas zīmei - 323.ceļa zīmes krāsainam attēlam ar norādītu atļauto braukšanas
   ātrumu (diametrs no 160 līdz 250 mm - atkarībā no transportlīdzekļa veida, apmales
   platums - 1/10 no diametra garuma) (4.pielikuma 6.punkts).

   264. Ārpus transportlīdzekļa gabarītiem izvirzīta krava vai transportlīdzekļa daļas
   šo noteikumu 207.punktā minētajos gadījumos diennakts gaišajā laikā jāapzīmē ar
   gaismu atstarojošām signālplāksnītēm vai karodziņiem (malas garums 400 mm), kuriem
   abās pusēs pa diagonāli novilktas baltas un sarkanas 50 mm platas svītras
   (4.pielikuma 7.punkts), bet diennakts tumšajā laikā un nepietiekamas redzamības
   apstākļos - ar iepriekšminētajām gaismu atstarojošām signālplāksnītēm vai iedegtiem
   lukturiem: priekšpusē - baltiem, aizmugurē - sarkaniem, sānos - oranžiem
   (dzelteniem).

   265. Transportlīdzeklim, ar kuru pārvadā bīstamas kravas, priekšpusē un aizmugurē
   jābūt piestiprinātai pazīšanas zīmei - oranžam taisnstūrim, kas atbilst Eiropas
   valstu nolīguma par bīstamo kravu starptautiskajiem pārvadājumiem ar autotransportu
   (ADR) prasībām (4.pielikuma 8.punkts).

   266. Kravas automobiļiem, kuru pilna masa pārsniedz 12 t (izņemot kravas automobiļus
   - seglu vilcējus), un posmainajiem tūristu autobusiem aizmugurē jābūt piestiprinātai
   vienai (horizontālai) vai divām (horizontālām vai vertikālām), vai četrām (divām
   vertikālām un divām horizontālām) pazīšanas zīmēm - taisnstūriem ar slīpām sarkanām
   fluorescējošām paralēlām svītrām (45° leņķī ar kāpumu transportlīdzekļa ass
   virzienā) (4.pielikuma 9.punkts).

   267. Noteikumu 266.punktā minētās pazīšanas zīmes jāpiestiprina tā, lai to apakšējā
   mala atrastos ne zemāk par 250 mm, bet augšējā mala - ne augstāk par 2100 mm no ceļa
   virsmas. Pazīšanas zīmju kopējam garumam jābūt no 1130 līdz 2300 mm, platumam - no
   130 līdz 150 mm, starpsvītru platums nedrīkst būt lielāks par 100 mm, un starpsvītru
   materiālam jābūt izgatavotam no dzeltena gaismu atstarojoša materiāla.

   268. Piekabēm (puspiekabēm), kuru garums, ieskaitot jūgierīci, pārsniedz 8 m, kā arī
   piekabēm (puspiekabēm), kuru pilna masa pārsniedz 10 t, aizmugurē jābūt
   piestiprinātām pazīšanas zīmēm - dzelteniem gaismu atstarojošiem taisnstūriem ar
   sarkanu fluorescējošu apmali (taisnstūra malas platums no 195 līdz 230 mm, apmales
   platums 40 mm), kuru skaits, novietojums un kopējais garums atbilst šo noteikumu
   267.punktā minētajām prasībām (4.pielikuma 10.punkts).

   269. Mehāniskajiem transportlīdzekļiem, kuru izgatavotāja noteiktais maksimālais
   braukšanas ātrums nepārsniedz 30 km/h, kā arī to piekabēm aizmugurē jābūt
   piestiprinātai pazīšanas zīmei - sarkanam fluorescējošam vienādmalu trijstūrim ar
   gaismu atstarojošu dzeltenu vai sarkanu apmali (trijstūra malas garums no 350 līdz
   365 mm, apmales platums no 45 līdz 48 mm) (4.pielikuma 11.punkts).

   270. Avārijas zīme (4.pielikuma 12.punkts) — sarkans gaismu atstarojoša materiāla
   vienādmalu trijstūris ar malas garumu no 450 līdz 550 mm un apmales platumu vismaz
   50 mm, kas atbilst Apvienoto Nāciju Organizācijas 1958.gada Ženēvas nolīgumam
   pievienoto noteikumu Nr.27 prasībām.

   (Grozīts ar MK 21.06.2005. noteikumiem Nr.441)

   27. Ceļa zīmes un to raksturojums

   271. Ceļa zīmēm (turpmāk - zīmes) (5.pielikums) jāatbilst valsts standarta LVS 77
   prasībām.

   272. Ja pagaidu zīmēm, kas novietotas, piemēram, uz pārvietojama statīva,
   transportlīdzekļa, kas veic ceļa darbus, vai citā veidā, kas norāda šo zīmju
   uzstādīšanas pagaidu raksturu, ir cita nozīme nekā stacionārām zīmēm,
   transportlīdzekļa vadītājiem jāievēro pagaidu zīmju prasības.

   27.1. Brīdinājuma zīmes

   273. Brīdinājuma zīmes brīdina vadītājus par tuvošanos bīstamam ceļa posmam. Braucot
   pa šo posmu, transportlīdzekļa vadītājam jārīkojas atbilstoši apstākļiem.
   Brīdinājuma zīmes ir šādas:

   273.1. 101.zīme "Vienādas nozīmes ceļu krustojums";

   273.2. 102.zīme "Krustojums, kur brauc pa loku";

   273.3. 103. un 104.zīme "Bīstams pagrieziens". Ceļa pagrieziens (103.zīme - pa labi;
   104.zīme - pa kreisi) ar mazu rādiusu vai pagrieziens, kura redzamību ierobežo ēkas,
   apstādījumi u.tml.;

   273.4. 105. un 106.zīme "Bīstami pagriezieni". Ceļa posms ar bīstamiem pagriezieniem
   (105.zīme - pirmais pagrieziens pa labi; 106.zīme - pirmais pagrieziens pa kreisi);

   273.5. 107., 108. un 109.zīme "Ceļa sašaurinājums" (107.zīme - no abām pusēm;
   108.zīme - no labās puses; 109.zīme - no kreisās puses);

   273.6. 110.zīme "Stāvs lejupceļš";

   273.7. 111.zīme "Stāvs augšupceļš";

   273.8. 112.zīme "Nelīdzens ceļš". Ceļa posms, kur uz brauktuves ir nelīdzenumi
   (viļņi, bedres, nelīdzenas ceļa un tilta salaiduma vietas u.tml.);

   273.9. 113.zīme "Nelīdzens ceļš (slieksnis)". Ceļa posms, kur uz brauktuves
   izveidoti mākslīgi paaugstinājumi braukšanas ātruma samazināšanai;

   273.10. 114.zīme "Ceļa seguma maiņa". Ceļa posms, kur asfaltbetona vai cementbetona
   segums mainās uz grants segumu un otrādi;

   273.11. 115.zīme "Slidens ceļš";

   273.12. 116.zīme "Uzbērta grants vai šķembas". Ceļa posms, kurā no riteņu apakšas
   var tikt izsviesta grants, šķembas u.tml. materiāli;

   273.13. 117.zīme "Akmeņu nogruvumi". Ceļa posms, kur iespējami nogruvumi, noslīdeņi,
   krītoši akmeņi;

   273.14. 118.zīme "Uz ceļa strādā". Ceļa posms, kur uz ceļa, blakus tam vai virs tā
   tiek veikti jebkādi darbi, kas aizņem ceļu vai ietekmē satiksmes apstākļus;

   273.15. 119.zīme "Ceļš ar bīstamām nomalēm";

   273.16. 120.zīme "Gājēju pāreja". Tuvošanās ar 530. un 531.zīmi apzīmētai gājēju
   pārejai, kur jādod ceļš gājējiem;

   273.17. 121.zīme "Bērni". Ceļa posms bērnu iestādes tuvumā, kur uz brauktuves pēkšņi
   var uziet bērni;

   273.18. 122.zīme "Divvirzienu satiksme". Ceļa (brauktuves) posma sākums, kur ceļu
   satiksme notiek abos virzienos;

   273.19. 123.zīme "Satiksmi regulē luksofors". Krustojums, gājēju pāreja vai ceļa
   posms, kur ceļu satiksmi regulē luksofors;

   273.20. 124.zīme "Mājdzīvnieki";

   273.21. 125.zīme "Savvaļas dzīvnieki";

   273.22. 126.zīme "Paceļams tilts". Paceļams tilts vai prāmja pārceltuve;

   273.23. 127.zīme "Krastmala". Vieta, kur ceļš iziet uz krastmalu vai kādas
   ūdenstilpes krastu;

   273.24. 128.zīme "Sānvējš";

   273.25. 129.zīme "Zemu lidojošas lidmašīnas";

   273.26. 130.zīme "Krustojums ar velosipēdu ceļu". Vieta, kur ceļu šķērso velosipēdu
   ceļš, velosipēdiem paredzēta josla vai uz ceļa bieži izbrauc velosipēdi;

   273.27. 131.zīme "Tramvaja sliežu šķērsošana";

   273.28. 132.zīme "Dzelzceļa pārbrauktuve ar barjeru";

   273.29. 133.zīme "Dzelzceļa pārbrauktuve bez barjeras";

   273.30. 134.zīme "Viensliežu dzelzceļa pārbrauktuve". Dzelzceļa pārbrauktuve ar
   vienu sliežu ceļu, kur nav ierīkota barjera;

   273.31. 135.zīme "Daudzsliežu dzelzceļa pārbrauktuve". Dzelzceļa pārbrauktuve ar
   diviem vai vairākiem sliežu ceļiem, kur nav ierīkota barjera;

   273.32. 136., 137., 138., 139., 140. un 141.zīme "Tuvojas dzelzceļa pārbrauktuve".
   Papildu brīdinājums par tuvošanos dzelzceļa pārbrauktuvei ārpus apdzīvotām vietām;

   273.33. 142.zīme "Bīstami". Bīstams ceļa posms, kura bīstamību nevar apzīmēt ar
   citām brīdinājuma zīmēm.

   274. Ārpus apdzīvotām vietām 101., 102., 103., 104., 105., 106., 107., 108., 109.,
   110., 111., 112., 113., 114., 115., 116., 117., 118., 119., 120., 121., 122., 123.,
   124., 125., 126., 127., 128., 129., 130., 131., 132., 133. un 142.zīmi uzstāda
   150-200 m pirms bīstamā ceļa posma, bet apdzīvotās vietās - 50-60 m pirms tā. Ja
   nepieciešams, zīmes uzstāda citā attālumā, ko norāda ar 801.zīmi.

   275. Ārpus apdzīvotām vietām 118., 121., 126., 127., 132. un 133.zīmi uzstāda
   atkārtoti. Otru zīmi uzstāda vismaz 50 m pirms bīstamā posma sākuma.

   276. Ierobežotos apstākļos un apdzīvotā vietā otru 118.zīmi var uzstādīt tieši ceļa
   darbu vietas sākumā. Ja ceļa darbi ir īslaicīgi, 118.zīmi (bez 801.zīmes) var
   uzstādīt 10-15 m pirms ceļa darbu vietas.

   277. 113.zīme var nebūt uzstādīta dzīvojamās zonās, kā arī vietās, kur maksimālais
   atļautais braukšanas ātrums nepārsniedz 30 km/h.

   278. 134. un 135.zīmi uzstāda tieši pirms dzelzceļa pārbrauktuves.

   279. Ja stāvs lejupceļš vai augšupceļš seko viens aiz otra, tad 110. vai 111.zīme
   var tikt uzstādītas pirms otrā vai tam sekojošā lejupceļa vai augšupceļa sākuma
   attālumā, ko norāda ar 801.papildzīmi.

   280. 136., 138. un 140.zīmi uzstāda ceļa labajā pusē, bet 137., 139. un 141.zīmi -
   kreisajā pusē. 136. un 137.zīmi uzstāda kopā ar braukšanas virzienā pirmo 132. vai
   133.zīmi; 140. un 141.zīmi - ar otro 132. vai 133.zīmi. 138. un 139.zīmi uzstāda
   atsevišķi vienādā attālumā starp pirmo un otro 132.zīmi vai pirmo un otro 133.zīmi.

   27.2. Priekšrocības zīmes

   281. Priekšrocības zīmes norāda braukšanas secību neregulējamos krustojumos,
   brauktuvju krustošanās vietās vai šauros ceļa posmos. Priekšrocības zīmes ir šādas:

   281.1. 201.zīme "Galvenais ceļš". Ceļš, pa kuru braucot ir priekšroka šķērsot
   neregulējamus krustojumus;

   281.2. 202.zīme "Galvenā ceļa beigas";

   281.3. 203., 204. un 205.zīme "Krustojums ar mazāk svarīgu ceļu" (203.zīme - no abām
   pusēm; 204.zīme - no labās puses; 205.zīme - no kreisās puses). Uz vienas zīmes var
   būt attēloti divi savstarpēji tuvu esoši krustojumi, un attālumu starp tiem
   nenorāda. Šīs zīmes uzstāda ārpus apdzīvotām vietām 150-200 m attālumā no
   krustojuma;

   281.4. 206.zīme "Dodiet ceļu". Transportlīdzekļa vadītājam jādod ceļš
   transportlīdzekļiem, kuri brauc pa šķērsojamo ceļu, bet, ja papildus uzstādīta
   840.zīme, - jādod ceļš transportlīdzekļiem, kuri brauc pa galveno ceļu, kā arī
   transportlīdzekļiem, kas tuvojas pa vienādas nozīmes ceļu no labās puses, izņemot
   tramvaju vadītājus, kuriem saskaņā ar šo noteikumu 148.punktu šajā gadījumā ir
   priekšroka;

   281.5. 207.zīme "Neapstājoties tālāk braukt aizliegts". Aizliegts braukt tālāk,
   neapturot transportlīdzekli tieši pirms stoplīnijas (929.apzīmējums), bet, ja tās
   nav, - tieši pirms šķērsojamās brauktuves malas. Transportlīdzekļa vadītājam jādod
   ceļš transportlīdzekļiem, kuri brauc pa šķērsojamo ceļu, bet, ja papildus uzstādīta
   840.zīme, - jādod ceļš transportlīdzekļiem, kuri brauc pa galveno ceļu, kā arī
   transportlīdzekļiem, kas tuvojas pa vienādas nozīmes ceļu no labās puses, izņemot
   tramvaja vadītājus, kuriem saskaņā ar šo noteikumu 148.punktu šajā gadījumā ir
   priekšroka. 207.zīmi var uzstādīt arī pirms neapsargājamas dzelzceļa pārbrauktuves,
   kā arī speciāla karantīnas posteņa, robežas šķērsošanas vietas un citām vietām, kur
   ceļu satiksmi apstādina ar barjeru vai citādi. Šajā gadījumā transportlīdzekļa
   vadītājam jāaptur transportlīdzeklis tieši pirms stoplīnijas (929.apzīmējums), bet,
   ja tās nav, - tieši pirms zīmes;

   281.6. 208.zīme "Priekšroka pretim braucošajiem". Aizliegts iebraukt ceļa
   sašaurinātajā posmā, ja tas var apgrūtināt pretim braukšanu. Transportlīdzekļa
   vadītājam jādod ceļš pretim braucošajiem transportlīdzekļiem, kuri atrodas ceļa
   sašaurinātajā posmā vai šā posma pretējā galā;

   281.7. 209.zīme "Priekšroka attiecībā pret pretim braucošajiem". Šaurs ceļa posms,
   pa kuru braucot transportlīdzekļa vadītājam ir priekšroka attiecībā pret pretim
   braucošajiem transportlīdzekļiem.

   27.3. Aizlieguma zīmes

   282. Aizlieguma zīmes nosaka vai atceļ noteiktus ceļu satiksmes ierobežojumus.
   Aizlieguma zīmes ir šādas:

   282.1. 301.zīme "Iebraukt aizliegts". Aizliegts iebraukt jebkādiem
   transportlīdzekļiem;

   282.2. 302.zīme "Braukt aizliegts". Aizliegts braukt jebkādiem transportlīdzekļiem;

   282.3. 303.zīme "Mehāniskajiem transportlīdzekļiem braukt aizliegts";

   282.4. 304.zīme "Motocikliem braukt aizliegts". Aizliegts braukt motocikliem,
   tricikliem un kvadricikliem;

   282.5. 305.zīme "Velosipēdiem braukt aizliegts". Aizliegts braukt velosipēdiem un
   mopēdiem;

   282.6. 306.zīme "Kravas automobiļiem braukt aizliegts". Aizliegts braukt kravas
   automobiļiem un to sastāviem, kuru pilna masa ir lielāka par 3,5 t (ja zīmē pilna
   masa nav norādīta) vai kuru pilna masa ir lielāka par zīmē norādīto, kā arī
   traktortehnikai;

   282.7. 307.zīme "Ar piekabi braukt aizliegts". Aizliegts braukt kravas automobiļiem
   un traktortehnikai ar jebkura tipa piekabi, kā arī vilkt mehānisko
   transportlīdzekli;

   282.8. 308.zīme "Traktoriem braukt aizliegts". Aizliegts braukt traktortehnikai;

   282.9. 309.zīme "Gājējiem iet aizliegts";

   282.10. 310.zīme "Platuma ierobežojums". Aizliegts braukt transportlīdzekļiem, kuru
   gabarīts (ar kravu vai bez tās) platumā pārsniedz zīmē norādīto;

   282.11. 311.zīme "Augstuma ierobežojums". Aizliegts braukt transportlīdzekļiem, kuru
   gabarīts (ar kravu vai bez tās) augstumā no brauktuves virsmas pārsniedz zīmē
   norādīto;

   282.12. 312.zīme "Masas ierobežojums". Aizliegts braukt transportlīdzekļiem
   (transportlīdzekļu sastāviem), kuru kopējā faktiskā masa pārsniedz zīmē norādīto;

   282.13. 313.zīme "Ass slodzes ierobežojums". Aizliegts braukt transportlīdzekļiem,
   kuriem faktiskā slodze uz jebkuru asi pārsniedz zīmē norādīto;

   282.14. 314.zīme "Garuma ierobežojums". Aizliegts braukt transportlīdzekļiem
   (transportlīdzekļu sastāviem), kuru gabarīts (ar kravu vai bez tās) garumā pārsniedz
   zīmē norādīto;

   282.15. 315.zīme "Nogriezties pa labi aizliegts";

   282.16. 316.zīme "Nogriezties pa kreisi aizliegts";

   282.17. 317.zīme "Apgriezties braukšanai pretējā virzienā aizliegts";

   282.18. 318.zīme "Minimālās distances ierobežojums". Distance starp braucošiem
   transportlīdzekļiem nedrīkst būt mazāka par zīmē norādīto;

   282.19. 319.zīme "Apdzīt aizliegts". Aizliegts apdzīt jebkurus transportlīdzekļus,
   izņemot atsevišķi braucošos transportlīdzekļus un to sastāvus, kuri brauc ar ātrumu,
   mazāku par 30 km/h;

   282.20. 320.zīme "Apdzīšanas aizliegums beidzas";

   282.21. 321.zīme "Kravas automobiļiem apdzīt aizliegts". Kravas automobiļiem un to
   sastāviem, kuru pilna masa pārsniedz 3,5 t, aizliegts apdzīt jebkurus
   transportlīdzekļus, izņemot atsevišķi braucošos transportlīdzekļus un to sastāvus,
   kuri brauc ar ātrumu, kas mazāks par 30 km/h. Traktortehnikai aizliegts apdzīt
   jebkurus transportlīdzekļus, izņemot pajūgus un velosipēdus;

   282.22. 322.zīme "Kravas automobiļiem apdzīšanas aizliegums beidzas";

   282.23. 323.zīme "Maksimālā ātruma ierobežojums". Aizliegts braukt ar ātrumu (km/h),
   kas pārsniedz zīmē norādīto;

   282.24. 324.zīme "Maksimālā ātruma ierobežojums beidzas";

   282.25. 325.zīme "Skaņas signālu lietot aizliegts";

   282.26. 326.zīme "Apstāties aizliegts". Transportlīdzekļiem aizliegts apstāties un
   stāvēt;

   282.27. 327.zīme "Stāvēt aizliegts". Transportlīdzekļiem aizliegts stāvēt;

   282.28. 328.zīme "Nepāra datumos stāvēt aizliegts";

   282.29. 329.zīme "Pāra datumos stāvēt aizliegts";

   282.30. 330.zīme "Visi ierobežojumi beidzas". Vienlaikus apzīmē 318., 319., 321.,
   323., 325., 326., 327., 328. un 329.zīmes darbības zonas beigas;

   282.31. 331.zīme "Muita". Neapturot transportlīdzekli tieši pirms zīmes, tālāk
   braukt aizliegts. Atļauju braukt tālāk dod muitas (kontroles punkta) amatpersona;

   282.32. 332.zīme "Policija". Neapturot transportlīdzekli tieši pirms zīmes, tālāk
   braukt aizliegts. Atļauju braukt tālāk dod policijas darbinieks vai robežsargs (uz
   valsts robežas);

   282.33. 333.zīme "Tālāk braukt bīstami". Aizliegts tālāk braukt visiem (bez
   izņēmuma) transportlīdzekļiem ceļu satiksmes negadījuma, avārijas u.tml. iemeslu
   dēļ;

   282.34. 334.zīme "Transportlīdzekļiem ar bīstamu kravu braukt aizliegts".

   283. Ja 328. un 329.zīmes attiecīgi uzstādītas vienā un otrā ceļa pusē, tad
   laikposmā no plkst.21.00 līdz 24.00 transportlīdzekļi, kam nākamajā dienā būs
   aizliegts stāvēt attiecīgajā ceļa pusē, jāpārvieto uz ceļa otru pusi.

   284. 301., 302., 303., 315., 316. un 317.zīmes darbība neattiecas uz pasažieru
   sabiedriskajiem transportlīdzekļiem.

   285. 302., 303., 304., 306., 307. un 308.zīmes darbība neattiecas uz
   transportlīdzekļiem, kuri nogādā vai brauc saņemt kravu, un speciālajiem
   transportlīdzekļiem (piemēram, autoceltņiem), kas brauc veikt darbus zonā, kas
   apzīmēta ar kādu no šīm ceļa zīmēm. 302. un 303.zīmes darbība neattiecas arī uz
   vieglajiem automobiļiem un kravas automobiļiem, kuru pilna masa nepārsniedz 3,5 t un
   kuru īpašnieks (turētājs) dzīvo vai strādā šajā zonā, un uz taksometriem, kuri brauc
   pēc pasažiera vai ar pasažieri, bet 304. un 305.zīmes darbība neattiecas arī uz to
   transportlīdzekļu īpašniekiem (turētājiem), kuri šajā zonā dzīvo vai strādā.

   286. 302. un 327.zīmes darbība neattiecas uz automobiļiem, kurus vada I, II vai III
   grupas invalīds (automobiļiem jābūt piestiprinātai vadītāja invalīda pazīšanas
   zīmei), automobiļiem, kuru pasažieri ir I, II vai III grupas invalīdi, un
   automobiļiem, kas apzīmēti ar invalīdu stāvvietu izmantošanas karti.

   287. 315. un 316.zīmes darbība attiecas uz to brauktuvju krustošanās vietu, pirms
   kuras zīmes uzstādītas.

   288. 326.zīmes darbības zonā atļauta:

   288.1. pasažieru iekāpšana taksometros - vieglajos automobiļos - vai izkāpšana no
   tiem;

   288.2. taksometru - vieglo automobiļu - ar ieslēgtu skaitītāju apstāšanās,
   taksometra vadītājam paliekot transportlīdzeklī;

   288.3. I, II vai III grupas invalīdu iekāpšana transportlīdzekļos vai izkāpšana no
   tiem;

   288.4. pasažieru iekāpšana un izkāpšana pasažieru sabiedriskajos transportlīdzekļos
   to pieturās;

   288.5. taksometru - vieglo automobiļu, kravas taksometru vai maršruta taksometru -
   stāvēšana attiecīgi ar 536., 537. vai 538.zīmi apzīmētā stāvvietā;

   288.6. pasažieru iekāpšana un izkāpšana maršruta taksometros laikā no plkst.20.00
   līdz 7.00.

   289. Pašvaldības ar attiecīgu lēmumu ir tiesīgas noteikt laikposmu, kad
   transportlīdzekļos drīkst iekraut vai izkraut kravu 326., 327., 328. un 329.zīmes
   darbības zonā.

   290. 309., 326., 327., 328. un 329.zīmes darbība attiecas tikai uz to ceļa pusi,
   kurā tā uzstādīta.

   291. 318., 319., 321., 323., 325., 326., 327., 328. un 329.zīmes darbība ir spēkā no
   tās uzstādīšanas vietas līdz tuvākajam krustojumam aiz zīmes, bet, ja krustojuma
   nav, - līdz 519.zīmei. Ja 323.zīme uzstādīta pirms apdzīvotās vietas, minētās zīmes
   darbība ir spēkā no tās uzstādīšanas vietas līdz 518.zīmei. Zīmju darbības zona
   nebeidzas vietās, kur uz ceļa izbrauc no blakusteritorijas (pagalma, stāvvietas,
   degvielas uzpildes stacijas, uzņēmuma u.tml.), un vietās, kur ceļu šķērso vai no tā
   atzarojas lauku ceļš, meža ceļš vai cits tamlīdzīgs ceļš, pirms kura nav uzstādītas
   attiecīgas priekšrocības zīmes.

   292. Zīmju darbības zonu var samazināt:

   292.1. 318., 319., 321., 323., 325., 326., 327., 328. un 329.zīmei - uzstādot 330.
   vai 803.zīmi;

   292.2. 319., 321. un 323.zīmei - uzstādot attiecīgi 320., 322. vai 324.zīmi;

   292.3. 323.zīmei - uzstādot 323.zīmi ar citu maksimālā braukšanas ātruma
   ierobežojumu;

   292.4. 326., 327., 328. un 329.zīmei - darbības zonā atkārtoti uzstādot 326., 327.,
   328. vai 329.zīmi kopā ar 808.zīmi. 326.zīmi var lietot kopā ar 943.ceļa apzīmējumu,
   bet 327.zīmi - ar 944.ceļa apzīmējumu. Šādos gadījumos zīmju darbības zonu nosaka
   ceļa apzīmējuma līnijas garums. 326., 327., 328. un 329.zīmes darbības zona beidzas
   vietā, kur sākas uz brauktuves un ietves ierīkota un ar 532. vai 533.zīmi apzīmēta
   stāvvieta.

   27.4. Rīkojuma zīmes

   293. Rīkojuma zīmes ir šādas:

   293.1. 401.zīme "Braukt taisni";

   293.2. 402.zīme "Braukt pa labi";

   293.3. 403.zīme "Braukt pa kreisi";

   293.4. 404.zīme "Braukt taisni vai pa labi";

   293.5. 405.zīme "Braukt taisni vai pa kreisi";

   293.6. 406.zīme "Braukt pa labi vai pa kreisi";

   293.7. 407.zīme "Braukt pa labi";

   293.8. 408.zīme "Braukt pa kreisi";

   293.9. 409.zīme "Braukt pa loku";

   293.10. 410.zīme "Šķērsli apbraukt pa labo pusi";

   293.11. 411.zīme "Šķērsli apbraukt pa kreiso pusi";

   293.12. 412.zīme "Šķērsli apbraukt pa labo vai pa kreiso pusi";

   293.13. 413.zīme "Velosipēdu ceļš". Atļauts braukt tikai ar velosipēdiem un
   mopēdiem;

   293.14. 413.A zīme "Velosipēdu ceļa beigas";

   293.15. 414.zīme "Gājēju ceļš". Atļauts pārvietoties tikai gājējiem;

   293.16. 414.A zīme "Gājēju ceļa beigas";

   293.17. 415.zīme "Gājēju un velosipēdu ceļš". Atļauts braukt tikai ar velosipēdiem,
   kā arī pārvietoties gājējiem;

   293.18. 415.A zīme "Gājēju un velosipēdu ceļa beigas";

   293.19. 416. un 417.zīme "Gājēju un velosipēdu ceļš". Pa ceļa vienu pusi atļauts
   braukt tikai ar velosipēdiem, bet pa otru pusi - pārvietoties gājējiem (atbilstoši
   zīmē norādītajam);

   293.20. 418.zīme "Minimālā ātruma ierobežojums". Atļauts braukt ar ātrumu (km/h),
   kas nav mazāks par zīmē norādīto;

   293.21. 419.zīme "Minimālā ātruma ierobežojums beidzas";

   293.22. 420.zīme "Transportlīdzekļiem ar bīstamu kravu braukt taisni";

   293.23. 421.zīme "Transportlīdzekļiem ar bīstamu kravu braukt pa labi";

   293.24. 422.zīme "Transportlīdzekļiem ar bīstamu kravu braukt pa kreisi".

   294. 401., 402., 403., 404., 405., 406., 407., 408. un 409.zīme norāda, ka atļauts
   braukt tikai zīmē norādītajos virzienos. Zīmes, kas atļauj nogriezties pa kreisi,
   atļauj arī apgriezties braukšanai pretējā virzienā (var tikt lietota 401., 402.,
   403., 404., 405., 406., 407. un 408.zīme ar bultu konfigurāciju, kas atbilst
   noteiktajiem braukšanas virzieniem krustojumā).

   295. 401., 402., 403., 404., 405. un 406.zīmes darbība neattiecas uz pasažieru
   sabiedriskajiem transportlīdzekļiem. 401., 402., 403., 404., 405., 406., 420., 421.
   un 422.zīmes darbība attiecas uz brauktuvju krustošanās vietu, pirms kuras zīme
   uzstādīta.

   296. Ja 401.zīme uzstādīta ceļa posma sākumā, tās darbības zona ir spēkā līdz
   tuvākajam krustojumam. Zīme neaizliedz nogriezties pa labi, lai iebrauktu pagalmos
   un citās blakusteritorijās.

   297. 407. un 408.zīme norāda, ka jānogriežas pirms šīs zīmes.

   27.5. Norādījuma zīmes

   298. Norādījuma zīmes ievieš vai atceļ noteiktu ceļu satiksmes režīmu. Norādījuma
   zīmes ir šādas:

   298.1. 501.zīme "Vienvirziena ceļš". Ceļš vai brauktuve, pa kuru visā platumā
   atļauts braukt transportlīdzekļiem vienā virzienā;

   298.2. 502.zīme "Vienvirziena ceļa beigas";

   298.3. 503. un 504.zīme "Izbraukšana uz vienvirziena ceļa". Izbraukšana uz ceļa vai
   brauktuves, pa kuru atļauts braukt vienā - zīmē norādītajā - virzienā;

   298.4. 505.zīme "Josla pasažieru sabiedriskajiem transportlīdzekļiem". Josla, kas
   paredzēta tikai pasažieru sabiedriskajiem transportlīdzekļiem un taksometriem, kuri
   brauc vienā virzienā ar pārējo transportlīdzekļu plūsmu. Zīmes darbība attiecas uz
   joslu, virs kuras zīme uzstādīta. Ja zīme uzstādīta ceļa labajā pusē, tās darbība
   attiecas uz labo braukšanas joslu;

   298.5. 506.zīme "Ceļš ar joslu pasažieru sabiedriskajiem transportlīdzekļiem". Ceļš,
   pa kuru pasažieru sabiedrisko transportlīdzekļu un taksometru satiksme notiek pa
   atsevišķu joslu pretim pārējo transportlīdzekļu plūsmai;

   298.6. 507.zīme "Ceļa ar joslu pasažieru sabiedriskajiem transportlīdzekļiem
   beigas";

   298.7. 508. un 509.zīme "Izbraukšana uz ceļa ar joslu pasažieru sabiedriskajiem
   transportlīdzekļiem";

   298.8. 510.zīme "Minimālā braukšanas ātruma ierobežojums joslās". Joslu skaits un
   minimālā braukšanas ātruma ierobežojums katrā joslā;

   298.9. 511.zīme "Maksimālā braukšanas ātruma ierobežojums joslās". Joslu skaits un
   maksimālā braukšanas ātruma ierobežojums katrā joslā;

   298.10. 512.zīme "Braukšanas virzieni joslās". Joslu skaits un no tām noteiktie
   braukšanas virzieni krustojumā;

   298.11. 513., 514., 515., 516. un 517.zīme "Braukšanas virzieni joslā". No joslas
   noteiktie braukšanas virzieni krustojumā. Uz 512., 513., 514., 515., 516. un
   517.zīmes var būt norādīta informācija par ceļu satiksmes ierobežojumiem krustojumā.
   512., 515. un 517.zīme, kas atļauj nogriezties pa kreisi no kreisās malējās
   braukšanas joslas, atļauj no šīs joslas apgriezties arī braukšanai pretējā virzienā
   (var tikt lietota 513., 514., 515., 516. un 517.zīme ar bultu konfigurāciju, kas
   atbilst noteiktajiem braukšanas virzieniem krustojumā). 512., 513., 514., 515., 516.
   un 517.zīmes darbība attiecas uz visu krustojumu, pirms kura zīme uzstādīta, ja cita
   512., 513., 514., 515., 516. un 517.zīme, kas uzstādīta krustojumā, nedod citus
   norādījumus;

   298.12. 518.zīme "Apdzīvotas vietas sākums". Nosaukums un sākums apdzīvotai vietai,
   kurā ir spēkā šo noteikumu prasības, kas nosaka ceļu satiksmes kārtību apdzīvotās
   vietās;

   298.13. 519.zīme "Apdzīvotas vietas beigas". Ar 518.zīmi apzīmētas apdzīvotas vietas
   beigas;

   298.14. 520.zīme "Apdzīvotas vietas sākums". Nosaukums un sākums apdzīvotai vietai,
   kurā uz šī ceļa nav spēkā šo noteikumu prasības, kas nosaka ceļu satiksmes kārtību
   apdzīvotās vietās;

   298.15. 521.zīme "Apdzīvotas vietas beigas". Ar 520.zīmi apzīmētas apdzīvotas vietas
   beigas;

   298.16. 522.zīme "Stāvēšanas aizlieguma zona". Stāvēt aizliegts uz visiem ceļiem
   teritorijā, kurā iebraukšana apzīmēta ar 522.zīmi;

   298.17. 523.zīme "Stāvēšanas aizlieguma zonas beigas";

   298.18. 524.zīme "Maksimālā ātruma ierobežojuma zona". Maksimālā ātruma ierobežojums
   uz visiem ceļiem teritorijā, kurā iebraukšana apzīmēta ar 524.zīmi;

   298.19. 525.zīme "Maksimālā ātruma ierobežojuma zonas beigas";

   298.20. 526.zīme "Muitas zona". Vieta, no kuras sākot ir spēkā noteikumi, kas nosaka
   kārtību muitas zonās;

   298.21. 527.zīme "Muitas zonas beigas";

   298.22. 528.zīme "Dzīvojamā zona". Vieta, no kuras sākot ir spēkā šo noteikumu
   prasības, kas nosaka ceļu satiksmes kārtību dzīvojamās zonās;

   298.23. 529.zīme "Dzīvojamās zonas beigas";

   298.24. 530.zīme "Gājēju pāreja". Zīmi uzstāda ceļa labajā pusē uz pārejas tuvākās
   robežas;

   298.25. 531.zīme "Gājēju pāreja". Zīmi uzstāda ceļa kreisajā pusē uz pārejas tālākās
   robežas;

   298.26. 532.zīme "Stāvvieta". Zīmes apakšdaļā var tikt norādīts virziens, kādā
   jābrauc uz stāvvietu, kas atrodas ceļa tiešā tuvumā. Ēkas jumta simbols apzīmē
   pazemes vai virszemes daudzstāvu stāvvietu;

   298.27. 532.A zīme "Stāvvietas beigas";

   298.28. 533.zīme "Maksas stāvvieta". Uz zīmes var būt norādīts stāvēšanas
   maksimālais ilgums, par kuru tūlīt var samaksāt. Zīmes apakšdaļā var tikt norādīts
   virziens, kādā jābrauc uz stāvvietu, kas atrodas ceļa tiešā tuvumā;

   298.29. 533.A zīme "Maksas stāvvietas beigas";

   298.30. 534.zīme "Autobusa un trolejbusa pietura";

   298.31. 535.zīme "Tramvaja pietura";

   298.32. 536.zīme "Vieglo taksometru stāvvieta";

   298.33. 537.zīme "Kravas taksometru stāvvieta";

   298.34. 538.zīme "Maršruta taksometru stāvvieta". Apzīmē maršruta taksometru
   stāvvietu to galapunktos;

   298.35. 539.zīme "Tunelis";

   298.36. 540.zīme "Tuneļa beigas";

   298.37. 541.zīme "Apstāšanās vieta". Vieta, kur jāaptur transportlīdzeklis, ja
   braukšanu aizliedz luksofora vai satiksmes regulētāja signāls;

   298.38. 542.zīme "Pierobežas sākums";

   298.39. 543.zīme "Pierobežas beigas";

   298.40. 544.zīme "Pierobežas joslas sākums";

   298.41. 545.zīme "Pierobežas joslas beigas";

   298.42. 546.zīme "Robežkontroles punkts";

   298.43. 547.zīme "Robežpārejas punkts";

   298.44. 548.zīme "Ātrgaitas ceļš". Izbraukšana uz ceļa, pa kuru atļauts braukt tikai
   ar motocikliem, tricikliem, kvadricikliem, automobiļiem un autobusiem;

   298.45. 549.zīme "Ātrgaitas ceļa beigas".

   299. 536. un 537.zīmes apakšdaļā ar ciparu var tikt norādīts taksometru skaits,
   kādam vienlaikus atļauts atrasties stāvvietā.

   300. 542. un 544.zīme norāda vietu, no kuras sākot stājas spēkā noteikumi, kas
   nosaka pierobežas un pierobežas joslas režīmu.

   301. Pašvaldības ar attiecīgu lēmumu ir tiesīgas noteikt laikposmu, kad
   transportlīdzekļos drīkst iekraut vai izkraut kravu ar 522.zīmi apzīmētajā
   teritorijā.

   27.6. Servisa zīmes

   302. Servisa zīmes informē par attiecīgo objektu atrašanās vietu. Servisa zīmes ir
   šādas:

   302.1. 601.zīme "Medicīniskās palīdzības punkts";

   302.2. 602.zīme "Slimnīca";

   302.3. 603. un 604.zīme "Degvielas uzpildes stacija". 604.zīme norāda, ka stacijā
   var iegādāties arī benzīnu (neetilēto), kurš nesatur indīgus savienojumus;

   302.4. 605.zīme "Tehniskās apkopes punkts";

   302.5. 606.zīme "Automobiļu mazgātava";

   302.6. 607.zīme "Telefons";

   302.7. 608.zīme "Restorāns";

   302.8. 609.zīme "Kafejnīca";

   302.9. 610.zīme "Viesnīca vai motelis";

   302.10. 611.zīme "Jauniešu tūristu mītne";

   302.11. 612.zīme "Kempings";

   302.12. 613.zīme "Kempingpiekabju stāvvieta";

   302.13. 614.zīme "Kempings un kempingpiekabju stāvvieta";

   302.14. 615.zīme "Atpūtas vieta";

   302.15. 616.zīme "Gājēju maršruta sākums";

   302.16. 617.zīme "Tualete";

   302.17. 618.zīme "Peldvieta vai peldbaseins";

   302.18. 619.zīme "Informācijas punkts";

   302.19. 620.zīme "Policija";

   302.20. 621.zīme "Ceļu policija";

   302.21. 622.zīme "Pasts";

   302.22. 623.zīme "Radiokanāls ceļu satiksmes informācijas sniegšanai";

   302.23. 624.zīme "Lidosta";

   302.24. 625.zīme "Autoosta";

   302.25. 626.zīme "Dzelzceļa stacija";

   302.26. 627.zīme "Jūras pasažieru stacija";

   302.27. 628.zīme "Prāmis";

   302.28. 629.zīme "Kravas osta";

   302.29. 630.zīme "Informācijas bloks". Zīme norāda, ka vairāki zīmē attēlotie
   objekti atrodas vienuviet;

   302.30. 631.zīme "Ievērojama vieta". Norāda vietu, kur pie ceļa atrodas tūrisma
   objekts.

   303. Ar 613. vai 614.zīmi apzīmētajās vietās var novietot arī automobiļus
   vasarnīcas.

   304. Servisa zīmju apakšdaļā var būt norādīti attālumi un virzieni no zīmes
   uzstādīšanas vietas līdz attiecīgajam objektam, kā arī attiecīgo objektu nosaukumi.

   27.7. Virzienu rādītāji un informācijas zīmes

   305. Virzienu rādītāji un informācijas zīmes ir šādas:

   305.1. 701. un 702.zīme "Iepriekšējs virzienu rādītājs". Uz zīmes norādīti
   braukšanas virzieni uz apdzīvotām vietām un citiem objektiem. Uz 701. un 702.zīmes
   var būt attēloti simboli, piktogrammas un citas zīmes, kas informē par ceļu
   satiksmes īpatnībām. Zīmes apakšdaļā norādīts attālums no zīmes uzstādīšanas vietas
   līdz krustojumam vai bremzēšanas joslas sākumam;

   305.2. 703.zīme "Virzienu rādītājs". Braukšanas virzieni un attālumi (km) līdz
   apdzīvotām vietām un citiem objektiem;

   305.3. 704. un 705.zīme "Virziena rādītājs". Braukšanas virziens un attālums (km)
   līdz apdzīvotai vietai vai citam objektam;

   305.4. 706.zīme "Virziena rādītājs". Braukšanas virziens un attālums (km) līdz
   lidostai (zīme ar zilu fonu), tūrisma objektam (zīme ar brūnu fonu) vai braukšanas
   virziens uz viensētu (zīme ar pelēku fonu);

   305.5. 707.zīme "Attālumu rādītājs". Attālumi (km) līdz maršrutā esošo apdzīvoto
   vietu centriem;

   305.6. 708.zīme "Ūdensšķēršļa nosaukums". Tās upes, kanāla, ezera u.tml.
   ūdensšķēršļa nosaukums, kuru šķērso ceļš;

   305.7. 709.zīme "Braukšanas shēma". Braukšanas maršruts, ja krustojumā aizliegti
   atsevišķi manevri vai atļautie braukšanas virzieni sarežģītā krustojumā;

   305.8. 710.zīme "Strupceļš". Ceļš, pa kuru nav iespējams caurbraukt;

   305.9. 711. un 712.zīme "Iepriekšējs virziena rādītājs strupceļam";

   305.10. 713. un 714.zīme "Joslas sākums". Bremzēšanas, augšupceļa u.tml. joslas
   sākums;

   305.11. 715. un 716.zīme "Joslas beigas". Ieskrējiena, augšupceļa u.tml. joslas
   beigas;

   305.12. 717., 718. un 719.zīme "Braukšanas virzieni joslās". Joslu skaits katrā
   virzienā ceļa posmā un braukšanas virzieni katrā joslā;

   305.13. 720. un 721.zīme "Joslas piekļaušanās pamatjoslām". Vienas vai vairāku joslu
   piekļaušanās pamatjoslām ceļa pārvadu tuvumā;

   305.14. 722.zīme "Apgriešanās vieta". Ceļa posmā starp krustojumiem norāda vietu vai
   pārtraukumu sadalošajā joslā, kur atļauta apgriešanās braukšanai pretējā virzienā.
   Nogriezties pa kreisi aizliegts;

   305.15. 723.zīme "Satiksmes ierobežojumi Latvijā". Informē Latvijā iebraucošos par
   braukšanas ātruma vispārējiem ierobežojumiem un dienas gaitas vai tuvās gaismas
   lukturu lietošanu;

   305.16. 724.zīme "Ieteicamais ātrums". Ātrums, ar kādu ieteicams braukt turpmākajā
   ceļa posmā. Zīme ir spēkā līdz tuvākajam krustojumam, bet, ja 724.zīme lietota kopā
   ar brīdinājuma zīmi, tās darbības zonu nosaka bīstamā posma garums;

   305.17. 725., 726. un 727.zīme "Kravas automobiļu braukšanas virziens". Ieteicamais
   braukšanas virziens kravas automobiļiem, to sastāviem un traktortehnikai, ja
   krustojumā tiem aizliegts braukt vienā no iespējamiem virzieniem;

   305.18. 728.zīme "Gājēju apakšzemes vai virszemes pāreja";

   305.19. 729.zīme "Apbraukšanas ceļa shēma". Uz laiku ceļu satiksmei slēgta ceļa
   posma apbraukšanas maršruts;

   305.20. 730., 731. un 732.zīme "Apbraukšanas ceļa virziens". Apbraukšanas virziens
   ceļa posmam, kurā ceļu satiksme uz laiku slēgta vai ierobežota;

   305.21. 733.zīme "Apbraukšanas ceļa beigas";

   305.22. 734., 734.A un 735.zīme "Iepriekšējs norādītājs pārkārtoties". Uz laiku ceļu
   satiksmei slēgta brauktuves posma vai braukšanas joslas apbraukšanas virziens;

   305.23. 736.zīme "Kilometru rādītājs". Attālums (km) no ceļa sākuma;

   305.24. 737.zīme "Ceļa numurs". Zīme ar zaļu fonu un numurs, kas piešķirts
   attiecīgajam Eiropas autoceļu (maģistrāļu) sistēmas ceļam (maršrutam);

   305.25. 738.zīme "Ceļa numurs". Zīme ar sarkanu fonu un numurs, kas piešķirts
   attiecīgajam Latvijas galvenajam valsts autoceļam;

   305.26. 739.zīme "Ceļa numurs". Zīme ar zilu fonu un numurs, kas piešķirts
   attiecīgajam Latvijas 1.šķiras valsts autoceļam;

   305.27. 740., 741. un 742.zīme "Ceļa numurs un virziens". Zīmes fons norāda ceļa
   piederību pie attiecīgas šķiras autoceļa;

   305.28. 743.zīme "Maiņvirziena satiksme". Tāda ceļa posma sākums, uz kura vienā vai
   vairākās joslās ceļu satiksmes virziens var mainīties uz pretējo;

   305.29. 744.zīme "Maiņvirziena satiksmes beigas". Tāda ceļa posma beigas, uz kura
   vienā vai vairākās joslās ceļu satiksmes virziens var mainīties uz pretējo;

   305.30. 745.zīme "Izbraukšana uz ceļa, kur organizēta maiņvirziena satiksme".
   Izbraukšana uz ceļa, uz kura vienā vai vairākās joslās ceļu satiksmes virziens var
   mainīties uz pretējo;

   305.31. 746.zīme "Valsts nosaukums";

   305.32. 747.zīme "Administratīvi teritoriālās vienības nosaukums";

   305.33. 748.zīme "Tūrisma objektu teritorija". Iebraukšana teritorijā, kur atrodas
   daudzi savstarpēji tuvu esoši tūrisma objekti.

   306. 701., 702., 703., 704. un 705.zīmes (ja tā uzstādīta apdzīvotā vietā) zilais
   fons nozīmē, ka norādītais objekts atrodas ārpus attiecīgās apdzīvotās vietas, bet
   baltais fons -, ka norādītais objekts atrodas attiecīgajā apdzīvotajā vietā.

   27.8. Papildzīmes

   307. Papildzīmes tiek lietotas kopā ar citām zīmēm un precizē vai ierobežo attiecīgo
   zīmju darbību. Papildzīmes ir šādas:

   307.1. 801.papildzīme "Attālums līdz objektam". Norāda attālumu no zīmes līdz ceļa
   bīstamā posma sākumam vai attiecīgā ceļu satiksmes ierobežojuma ieviešanas vietai;

   307.2. 802.papildzīme "Attālums līdz objektam". Norāda attālumu no 206.zīmes līdz
   krustojumam, ja tieši pirms krustojuma uzstādīta 207.zīme;

   307.3. 803.papildzīme "Darbības zona". Norāda garumu ceļa bīstamajam posmam, kas
   apzīmēts ar brīdinājuma zīmēm, vai aizlieguma zīmes darbības zonu, kā arī 532., 533.
   un 724.zīmes darbības zonu;

   307.4. 804., 805. un 806.papildzīme "Darbības zona". Norāda 326., 327., 328. un
   329.zīmes darbības virzienu un zonu, ja apstāšanās vai stāvēšana gar laukuma vienu
   pusi, ēkas fasādi u.tml. ir aizliegta;

   307.5. 807.papildzīme "Darbības zona". Informē vadītāju, ka viņš atrodas 326., 327.,
   328. vai 329.zīmes darbības zonā;

   307.6. 808.papildzīme "Darbības zona". Norāda 326., 327., 328. un 329.zīmes darbības
   zonas beigas;

   307.7. 809.papildzīme "Darbības virziens";

   307.8. 810.papildzīme "Darbības virzieni";

   307.9. 811.papildzīme "Darbības virziens";

   307.10. 812.papildzīme "Braukšanas josla". Norāda braukšanas joslu, uz kuru attiecas
   zīmes darbība;

   307.11. 813., 814., 815., 816., 817., 818. un 819.papildzīme "Transportlīdzekļa
   veids". Norāda transportlīdzekļa veidu, uz kuru attiecas zīmes darbība.
   813.papildzīme attiecas uz kravas automobiļiem (arī uz kravas automobiļiem ar
   piekabēm (puspiekabēm)), kuru pilna masa pārsniedz 3,5 t. 815.papildzīme attiecas uz
   vieglajiem automobiļiem, kā arī uz kravas automobiļiem, kuru pilna masa nepārsniedz
   3,5 t. 818.papildzīme attiecas uz motocikliem, tricikliem un kvadricikliem.
   819.papildzīme attiecas uz velosipēdiem un mopēdiem;

   307.12. 820.papildzīme "Darbdienās";

   307.13. 821.papildzīme "Sestdienās, svētdienās un svētku dienās";

   307.14. 822.papildzīme "Darbības laiks". Norāda diennakts laiku, kurā zīme darbojas;

   307.15. 823. un 824.papildzīme "Darbības laiks". Norāda dienas un diennakts laiku,
   kurā zīme darbojas;

   307.16. 825., 826., 827., 828., 829., 830., 831. un 832.papildzīme
   "Transportlīdzekļa novietojuma veids stāvvietā". 827., 828., 829., 830., 831. un
   832.papildzīme norāda vieglo automobiļu bez piekabēm, motociklu, triciklu un
   kvadriciklu novietojuma veidu stāvvietā pie ietves vai uzbraucot uz tās, bet 825. un
   826.papildzīme - arī vieglo automobiļu ar piekabēm novietojuma veidu stāvvietā pie
   ietves vai uzbraucot uz tās;

   307.17. 833.papildzīme "Stāvēšanas ilgums". Šo papildzīmi lieto kopā ar 532.zīmi.
   Vadītājam, kurš novietojis automobili ar šīm zīmēm apzīmētajā stāvvietā, automobiļa
   salonā pie priekšējā stikla jānovieto informācija par laiku, kad transportlīdzeklis
   novietots stāvvietā;

   307.18. 834.papildzīme "Automobiļu apskates vieta". Norāda, ka ir ierīkota estakāde
   vai remontbedre automobiļu apskatei;

   307.19. 835.papildzīme "Pilnas masas ierobežojums". Norāda, ka zīme attiecas tikai
   uz transportlīdzekļiem, kuru pilna masa ir lielāka par papildzīmē norādīto;

   307.20. 836.papildzīme "Neredzīgi gājēji". Norāda, ka gājēju pāreju izmanto arī
   neredzīgi gājēji;

   307.21. 837.papildzīme "Invalīdiem". Norāda, ka 532.zīme attiecas tikai uz
   automobiļiem, kas apzīmēti ar vadītāja invalīda pazīšanas zīmi vai invalīdu
   stāvvietu izmantošanas karti;

   307.22. 838.papildzīme "Mitrs segums". Norāda, ka zīme attiecas uz laikposmu, kad
   brauktuves segums ir mitrs;

   307.23. 839.papildzīme "Slidens segums". Norāda, ka priekšā ir slidens ceļa posms,
   kurš klāts ar sniegu vai ledu;

   307.24. 840.papildzīme "Galvenā ceļa virziens". Norāda galvenā ceļa virzienu
   krustojumā;

   307.25. 841.papildzīme "Strādā autoevakuators". Papildzīmi uzstāda kopā ar 326.,
   327., 328. un 329.zīmi, kā arī bez tās vietās, kur stāvošie automobiļi traucē
   iebraukt vai izbraukt no pagalmiem u.tml. vietām;

   307.26. 842.papildzīme "Pārējā papildinformācija". Norāda informāciju, ko nesatur
   pārējās papildzīmes (atceļ apstāšanās un stāvēšanas aizliegumu 326., 327., 328. un
   329.zīmes darbības zonā transportlīdzekļiem ar speciālām atļaujām, norāda laikposmu,
   kurā atļauts iekraut un izkraut kravu), norāda informāciju par velosipēdu satiksmes
   organizācijas īpatnībām (vienvirziena, divvirzienu satiksme, satiksme uz
   vienvirziena ceļa pretēji kopējai transportlīdzekļu plūsmai u.c.) vai velosipēdu
   braukšanas maršrutus (uz zaļa vai zila fona) u.tml.);

   307.27. 843.papildzīme "Nelīdzens ceļš (slieksnis)". Norāda, ka gājēju pāreja
   ierīkota uz mākslīga paaugstinājuma braukšanas ātruma samazināšanai;

   307.28. 844.papildzīme "Maksas stāvvietas darbības laiks". Norāda, ka ar 532.zīmi
   apzīmēta stāvvieta noteiktu laiku tiek lietota kā maksas stāvvieta, bet pārējā laikā
   tā ir bezmaksas;

   307.29. 845.papildzīme "Izslēgt motoru". Norāda, ka stāvvietā aizliegts stāvēt ar
   ieslēgtu motoru.

   308. 809., 810. un 811.papildzīme norāda pirms krustojuma uzstādīto zīmju darbības
   virzienus vai braukšanas virzienu uz stāvvietu, kas apzīmēta ar 532. vai 533.zīmi un
   atrodas ceļa tiešā tuvumā.

   309. 820. un 821.papildzīme norāda dienas, kurās zīme ir spēkā.

   310. Papildzīmes piestiprina tieši zem zīmes, uz kuru tās attiecas, izņemot
   841.papildzīmi, ja tā uzstādīta bez pamatzīmes. Ja zīmes novietotas virs brauktuves,
   nomales vai ietves, 807., 808. un 840.papildzīme var būt piestiprināta blakus zīmei.

   28. Ceļa apzīmējumi un to raksturojums

   311. Ceļa apzīmējumiem (6.pielikums) jāatbilst valsts standartu LVS 85 un LVS 93
   prasībām.

   28.1. Vertikālie apzīmējumi

   312. Vertikālie apzīmējumi uz ceļa būvēm, aprīkojuma elementiem un ceļa darbu vietās
   norāda objekta gabarītus un kalpo arī par orientēšanās līdzekļiem. Vertikālie
   apzīmējumi ir šādi:

   312.1. 901., 902., 903. un 904.ceļa apzīmējums apzīmē braukšanas virzienu
   pagriezienos, kur redzamību ierobežo ēkas, apstādījumi u.tml., braukšanas virzienu
   trīsvirzienu krustojumos un ceļa darbu vietas apbraukšanas virzienu;

   312.2. 905.ceļa apzīmējums apzīmē pa labo vai pa kreiso pusi apbraucamus
   paaugstinājumus (sadalošās joslas, drošības saliņas u.tml.);

   312.3. 906. un 907.ceļa apzīmējums apzīmē pa kreiso pusi (906.ceļa apzīmējums) un pa
   labo pusi (907.ceļa apzīmējums) apbraucamus paaugstinājumus (sadalošās joslas,
   drošības saliņas u.tml.), kā arī šķēršļus (barjeru un nožogojumu galus u.tml.), kas
   atrodas tiešā brauktuves tuvumā un var būt bīstami braucošiem transportlīdzekļiem;

   312.4. 908., 909., 910., 911., 912. un 913.ceļa apzīmējums apzīmē ceļa darbu vietas
   (908. un 910.ceļa apzīmējums - pa kreiso pusi apbraucamas ceļa darbu vietas; 909. un
   911.ceļa apzīmējums - pa labo pusi apbraucamas ceļa darbu vietas; 912.ceļa
   apzīmējums - tālākā braukšana aizliegta; 913.ceļa apzīmējums - īslaicīgu ceļa darbu
   vietas);

   312.5. 914. un 915.ceļa apzīmējums apzīmē ceļa būvju elementus (tiltu, ceļa pārvadu
   balstus u.tml.), kas var būt bīstami braucošiem transportlīdzekļiem un kas
   apbraucami pa kreiso pusi (914.ceļa apzīmējums) vai pa labo pusi (915.ceļa
   apzīmējums);

   312.6. 916.ceļa apzīmējums apzīmē tuneļu, tiltu un ceļu pārvadu laiduma konstrukciju
   apakšējo malu;

   312.7. 917. un 918.ceļa apzīmējums apzīmē signālstabiņus (917.ceļa apzīmējums - ceļa
   labajā pusē; 918.ceļa apzīmējums - ceļa kreisajā pusē);

   312.8. 919.ceļa apzīmējums apzīmē ceļa darbu vietu.

   313. Lai pievērstu uzmanību bīstamiem ceļu posmiem (vietās, kur uz ceļa izbrauc no
   blakusteritorijas u.tml.), 917. un 918.ceļa apzīmējuma - signālstabiņa - apzīmējums
   var būt dzeltenā krāsā uz melna fona.

   28.2. Horizontālie apzīmējumi

   314. Horizontālie apzīmējumi (līnijas, bultas, simboli un citas norādes uz ceļa)
   nosaka noteiktus satiksmes režīmus un kārtību. Horizontālie apzīmējumi ir baltā
   krāsā, izņemot 943., 944., 945., 946., 947. un 948.ceļa apzīmējumu, kas ir dzeltenā
   krāsā. Horizontālie apzīmējumi ir šādi:

   314.1. 920.ceļa apzīmējums - nepārtraukta līnija - sadala pretējos virzienos
   braucošu transportlīdzekļu plūsmas, apzīmē braukšanas joslu robežas bīstamās vietās,
   brauktuves posmus, kuros aizliegts iebraukt, transportlīdzekļu stāvvietu un
   stāvlaukumu robežas, brauktuves malu ceļu posmos, kuros aizliegts apstāties un
   stāvēt, kā arī atdala joslu, kas paredzēta noteiktu transportlīdzekļu braukšanai.
   Plata līnija apzīmē mehānisko transportlīdzekļu brauktuves malu vietās, kur uz ceļa
   vienā līmenī ar tā segumu ierīkots velosipēdu ceļš;

   314.2. 921.ceļa apzīmējums - dubulta nepārtraukta līnija - sadala pretējos virzienos
   braucošu transportlīdzekļu plūsmas uz ceļiem ar četrām vai vairāk braukšanas joslām;

   314.3. 922.ceļa apzīmējums - pārtraukta līnija, kurai svītru garums ir trīs reizes
   mazāks par atstarpēm starp tām, - sadala pretējos virzienos braucošu
   transportlīdzekļu plūsmas uz ceļiem ar divām vai trim braukšanas joslām, kā arī
   apzīmē braukšanas joslu robežas uz ceļiem ar divām vai vairāk braukšanas joslām
   vienā virzienā;

   314.4. 923.ceļa apzīmējums - pārtraukta līnija, kurai svītru garums trīs reizes
   pārsniedz atstarpes starp tām, - sadala pretējā vai tajā pašā virzienā braucošu
   transportlīdzekļu plūsmas un brīdina par tuvošanos 920., 921. vai 928.ceļa
   apzīmējuma līnijai;

   314.5. 924.ceļa apzīmējums - pārtraukta līnija, kurai svītru garums divas reizes
   pārsniedz atstarpes starp tām, - apzīmē brauktuves malu ceļa posmos, kuros atļauts
   apstāties un stāvēt;

   314.6. 925.ceļa apzīmējums - pārtraukta līnija, kurai svītru garums ir vienāds ar
   atstarpēm starp tām, - apzīmē braukšanas joslas krustojuma robežās;

   314.7. 926.ceļa apzīmējums - plata pārtraukta līnija - apzīmē robežu starp
   ieskrējiena joslu un pamatjoslu vai bremzēšanas joslu un pamatjoslu, vai pasažieru
   sabiedrisko transportlīdzekļu pieturu un pamatjoslu;

   314.8. 927.ceļa apzīmējums - dubulta pārtraukta līnija - apzīmē robežas braukšanas
   joslai, kurā braukšanas virziens var mainīties uz pretējo. Iebraukt šajā joslā
   atļauts tikai tad, ja virs tās uzstādītajam šo noteikumu 59.punktā minētajam
   luksoforam iedegts signāls ar zaļu lejup vērstu bultu. Izbraukt no šīs joslas
   atļauts, tikai pārkārtojoties pa labi;

   314.9. 928.ceļa apzīmējums - nepārtraukta līnija kopā ar 923.ceļa apzīmējumu -
   sadala pretējā virzienā braucošu transportlīdzekļu plūsmas augšupceļos vai
   lejupceļos, sadala tajā pašā virzienā braucošu transportlīdzekļu plūsmas uz ceļiem
   ar vairākām braukšanas joslām vienā virzienā, kā arī apzīmē vietas, kas paredzētas,
   lai apgrieztos braukšanai pretējā virzienā, iebrauktu vai izbrauktu no stāvvietām
   u.tml. Šīs ceļa apzīmējuma līnijas atļauts šķērsot tikai no pārtrauktās līnijas
   puses;

   314.10. 929.ceļa apzīmējums - plata nepārtraukta šķērslīnija - stoplīnija - norāda
   vietu, pirms kuras vadītājam jāaptur transportlīdzeklis, ja uzstādīta 207.zīme vai
   braukšanu aizliedz luksofora vai satiksmes regulētāja signāls;

   314.11. 930.ceļa apzīmējums - plata pārtraukta šķērslīnija, kam svītru garums
   divreiz pārsniedz atstarpes starp tām, - norāda vietu, kur vadītājam, ja tas
   nepieciešams, jāaptur transportlīdzeklis, lai dotu ceļu transportlīdzekļiem, kas
   brauc pa šķērsojamo ceļu;

   314.12. 931.ceļa apzīmējums - vairākas viena no otras atdalītas platas paralēlas
   garenlīnijas - apzīmē gājēju pāreju;

   314.13. 932.ceļa apzīmējums - divas viena no otras atdalītas platas pārtrauktas
   šķērslīnijas - apzīmē vietu, kur brauktuvi šķērso velosipēdu ceļš;

   314.14. 933.ceļa apzīmējums - divas viena no otras atdalītas šahveida šķērslīnijas -
   apzīmē robežas uz brauktuves izveidotam mākslīgam paaugstinājumam - slieksnim, kas
   paredzēts braukšanas ātruma samazināšanai;

   314.15. 934., 935. un 936.ceļa apzīmējums apzīmē virzienu saliņas transportlīdzekļu
   plūsmu sadalīšanās vai sakļaušanās vietās, kā arī sadalošo joslu un drošības saliņu
   sākumu un beigas. Šiem ceļa apzīmējumiem uzbraukt aizliegts;

   314.16. 937.ceļa apzīmējums norāda no braukšanas joslām atļautos braukšanas
   virzienus krustojumā. Lieto patstāvīgi vai kopā ar 512., 513., 514., 515., 516. vai
   517.zīmi. Ceļa apzīmējumu ar strupceļa attēlu lieto, lai norādītu, ka krustojumam
   tuvākajā brauktuvē nogriezties aizliegts. Apzīmējums, kas atļauj nogriezties pa
   kreisi, atļauj arī no kreisās malējās braukšanas joslas apgriezties braukšanai
   pretējā virzienā;

   314.17. 938.ceļa apzīmējums brīdina par tuvošanos brauktuves sašaurinājumam (vietai,
   kur samazinās braukšanas joslu skaits braukšanas virzienā). Var lietot patstāvīgi
   vai kopā ar 107., 108., 109., 715. vai 716.zīmi;

   314.18. 939.ceļa apzīmējums brīdina par tuvošanos 920. vai 928.ceļa apzīmējuma
   līnijai, kas sadala pretējos virzienos braucošu transportlīdzekļu plūsmas;

   314.19. 940.ceļa apzīmējums apzīmē braukšanas joslu, kas paredzēta pasažieru
   sabiedriskajiem transportlīdzekļiem un taksometriem;

   314.20. 941.ceļa apzīmējums apzīmē velosipēdu ceļu;

   314.21. 942.ceļa apzīmējums apzīmē stāvvietu, kura paredzēta transportlīdzekļiem,
   kas apzīmēti ar vadītāja invalīda pazīšanas zīmi vai invalīdu stāvvietu izmantošanas
   karti;

   314.22. 943.ceļa apzīmējums - nepārtraukta dzeltena līnija uz brauktuves malas vai
   apmales - apzīmē ceļa posmus, kur transportlīdzekļiem apstāties un stāvēt aizliegts.
   Lieto patstāvīgi vai kopā ar 326.zīmi;

   314.23. 944.ceļa apzīmējums - pārtraukta dzeltena līnija uz brauktuves malas vai
   apmales - apzīmē ceļa posmu, kur transportlīdzekļiem stāvēt aizliegts. Lieto
   patstāvīgi vai kopā ar 327.zīmi;

   314.24. 945.ceļa apzīmējums apzīmē vietas, kur transportlīdzekļiem stāvēt aizliegts;

   314.25. 946.ceļa apzīmējums apzīmē pasažieru sabiedrisko transportlīdzekļu pieturas
   vai taksometru stāvvietas zonu;

   314.26. 947.ceļa apzīmējums - nepārtraukta dzeltena līnija - pagaidu ceļa apzīmējums
   ceļa darbu u.tml. vietās. Sadala pretējos virzienos braucošu transportlīdzekļu
   plūsmas, apzīmē braukšanas joslu robežas, ja vienā virzienā ir vismaz divas
   braukšanas joslas, apzīmē brauktuves posmus (piemēram, virzienu un drošības
   saliņas), kuros aizliegts iebraukt, kā arī apzīmē brauktuves malas, kur
   transportlīdzekļiem apstāties un stāvēt aizliegts. Šo ceļa apzīmējuma līniju šķērsot
   ir aizliegts;

   314.27. 948.ceļa apzīmējums - pārtraukta dzeltena līnija - pagaidu ceļa apzīmējums
   ceļa darbu u.tml. vietās. Apzīmē braukšanas joslu robežas, ja vienā virzienā ir
   vismaz divas braukšanas joslas.

   315. Transportlīdzekļa vadītājs ievēro ar 947. vai 948.ceļa apzīmējumiem noteiktās
   prasības arī tad, ja minētās prasības ir pretrunā ar citu ceļu horizontālo
   apzīmējumu prasībām.

   316. Ja, braucot pa joslu, kas apzīmēta ar 927.ceļa apzīmējumu, vadītāja priekšā
   vairs nav šo noteikumu 59.punktā minētā luksofora vai tas ir izslēgts, vadītājs
   nekavējoties pārkārtojas pa labi.

   317. 920. un 921.ceļa apzīmējuma līnijas šķērsot aizliegts, izņemot 920.ceļa
   apzīmējuma līniju gadījumos, kad tā lietota, lai apzīmētu stāvvietas robežas, vai
   sadala pretējos virzienos braucošu transportlīdzekļu plūsmas, lai atgrieztos savā
   braukšanas virziena pusē.

   318. Ja pagaidu zīmēm, kas novietotas, piemēram, uz pārvietojama statīva,
   transportlīdzekļa, kas veic ceļa darbus, vai citā veidā, kas norāda šo zīmju
   uzstādīšanas pagaidu raksturu, ir cita nozīme nekā ceļa apzīmējuma līnijām, vadītājs
   ievēro pagaidu zīmju prasības.

   29. Noslēguma jautājumi

   319. Noteikumu 208.punkts attiecībā uz to, ka atļaujas netiek izsniegtas dalāmu
   kravu pārvadājumiem ar kokvedējiem, kuru gabarīti pārsniedz šo noteikumu 3.pielikumā
   noteiktos lielumus, un 248.3.apakšpunkts stājas spēkā ar 2006.gada 1.janvāri.

   320. Noteikumu 245.1.apakšpunkts stājas spēka ar 2005.gada 1.janvāri.

   321. (Svītrots ar MK 21.06.2005. noteikumiem Nr.441.)

   322. Noteikumu 259.punkts stājas spēkā ar 2005.gada 1.jūliju. Līdz 2005.gada
   30.jūnijam automobiļiem, kurus vada I, II vai III grupas invalīdi, transportlīdzekļa
   salonā pie priekšējā stikla atļauts novietot vadītāja invalīda pazīšanas zīmi -
   dzeltenu kvadrātu (malas garums 150 mm), uz kura attēlots 837.papildzīmes simbols
   (4.pielikuma 4.punkts).

   323. Noteikumu 288.6.apakšpunkts stājas spēkā ar 2006.gada 1.janvāri. Līdz 2005.gada
   31.decembrim maršruta taksometru vadītājiem 326.zīmes darbības zonā atļauts izlaist
   un uzņemt pasažierus.

   324. Līdz 2004.gada 1.jūlijam Ceļu satiksmes drošības direkcijas izsniegtās
   velosipēda (mopēda) vadītāja apliecības mopēdu vadīšanai ir derīgas līdz 2005.gada
   1.jūlijam.

   325. Ceļa īpašnieki (valdītāji) līdz 2006.gada 1.janvārim nomaina ceļa zīmes
   atbilstoši valsts standarta LVS 77:2002 prasībām.

   326. Līdz pilnīgai ceļa zīmju ieviešanai atbilstoši valsts standarta LVS77:2002
   "Ceļa zīmes" prasībām un ceļa apzīmējumu ieviešanai atbilstoši šo noteikumu prasībām
   ir spēkā arī ceļa zīmes, kas atbilst valsts standarta LVS77:1996 "Ceļa zīmes"
   prasībām, un ceļa apzīmējumi, kas atbilst valsts standarta LVS85:1997 "Ceļa
   apzīmējumi" prasībām.

   (MK 21.06.2005. noteikumu Nr.441 redakcijā)

   327. Normatīvie akti, kas izdoti saskaņā ar Ministru kabineta 1999.gada 19.janvāra
   noteikumiem Nr.15 "Ceļu satiksmes noteikumi", piemērojami tiktāl, ciktāl tie nav
   pretrunā ar šiem noteikumiem, bet ne ilgāk kā līdz 2005.gada 1.jūlijam.

   328. Atzīt par spēku zaudējušiem Ministru kabineta 1999.gada 19.janvāra noteikumus
   Nr.15 "Ceļu satiksmes noteikumi" (Latvijas Vēstnesis, 1999, 19.nr.; 2001, 93.,
   162.nr.; 2002, 107.nr.).

   329. Noteikumi stājas spēkā ar 2004.gada 1.jūliju.

   Informatīva atsauce uz Eiropas Savienības direktīvu

   Noteikumos iekļautas tiesību normas, kas izriet no Padomes 1996.gada 25.jūlija
   Direktīvas 96/53/EK, ar kuru paredz noteiktu Kopienā izmantotu transportlīdzekļu
   maksimālos pieļaujamos izmērus iekšzemes un starptautiskajos pārvadājumos, kā arī šo
   transportlīdzekļu maksimālo pieļaujamo masu starptautiskajos pārvadājumos .

   Ministru prezidents I.Emsis

   Satiksmes ministra vietas izpildītājs - Ministru prezidenta biedrs A.Šlesers
   © Oficiālais izdevējs "Latvijas Vēstnesis"
