[IMG]
                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                       Atpakaļ  Meklēšana  Redakcijas  Komentētie  Palīdzība  Konta stāvoklis  Beigt darbu
 


                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                            Latvijas administratīvo pārkāpumu kodekss

 Redakcija uz 05.05.1998

 SPĒKĀ ESOŠS no 01.07.1985                Public.: ZIŅOTĀJS, 01.01.84. nr. 51

        Latvijas Pad. Soc. Republ     Augstākā Padome
                          kodekss     pieņemts 07.12.1984
               Latvijas administratīvo pārkāpumu kodekss

--------------- Piezīmes ---------------

Ar grozījumiem, kas izsludināti līdz 1998.gada 20.februārim.

 Grozījumi:  29.08.85. (Ziņotājs, nr.36)
             31.10.85. (Ziņotājs, nr.45)
             26.12.85. (Ziņotājs, 1986, nr.1)
             20.06.86. (Ziņotājs, nr.26)
             02.12.86. (Ziņotājs, nr.50)
             26.02.87. (Ziņotājs, nr.10)
             23.04.87. (Ziņotājs, nr.18)
             12.06.87. (Ziņotājs, nr.25)
             18.06.87. (Ziņotājs, nr.26)
             30.07.87. (Ziņotājs, nr.32)
             09.12.87. (Ziņotājs, nr.51)
             26.05.88. (Ziņotājs, nr.22)
             30.05.88. (Ziņotājs, nr.25)
             23.06.88. (Ziņotājs, nr.26)
             29.07.88. (Ziņotājs, nr.31)
             19.05.89. (Ziņotājs, nr.22)
             30.11.89. (Ziņotājs, nr.50)
             01.03.90. (Ziņotājs, nr.11)
             15.05.90. (Ziņotājs, nr.21)
             03.12.90. (Ziņotājs, 1991, nr.15/16)
             21.12.90. (Ziņotājs, 1991, nr.5/6)
             02.01.91. (Ziņotājs, nr.5/6)
             19.02.91. (Ziņotājs, nr.11/12)
             12.03.91. (Ziņotājs, nr.17/18)
             06.08.91. (Ziņotājs, nr.33/34)
             10.09.91. (Ziņotājs, nr.39)
             25.09.91. (Ziņotājs, nr.41)
             07.01.92. (Ziņotājs, nr.4/5)
             05.02.92. (Ziņotājs, nr.10)
             11.03.92. (Ziņotājs, nr.13/14)
             07.04.92. (Ziņotājs, nr.18/19)
             28.04.92. (Ziņotājs, nr.22/23)
             18.06.92. (Ziņotājs, nr.27/28)
             01.07.92. (Ziņotājs, nr.29/31)
             11.07.92. (Ziņotājs, nr.29/31)
             25.08.92. (Ziņotājs, nr.35/36)
             03.11.92. (Ziņotājs, nr.46/47/48)
             05.01.93. (Ziņotājs, nr.3/4)
             19.01.93. (Ziņotājs, nr.3/4)
             06.04.93. (Ziņotājs, nr.16/17)
             20.04.93. (Ziņotājs, nr.16/17)
             20.04.93. (Ziņotājs, nr.18/19)
             11.05.93. (Ziņotājs, nr.20/21)
             01.06.93. (Ziņotājs, nr.24/25)
             31.08.93. (Ziņotājs, nr.30)
             07.09.93. (Ziņotājs, nr.31)
             04.11.93. (Ziņotājs, nr.33)
             17.02.94. (Ziņotājs, nr.6)
             28.07.94. (Ziņotājs, nr.17)
             19.07.95. (L.V., 4.aug., nr.116;
                        Ziņotājs, 1995, nr.18)
             11.04.96. (L.V., 23.apr., nr.69;
                        Ziņotājs, 1996, nr.10)
             28.05.97. (L.V., 13.jūn., nr.143/144;
                        Ziņotājs, 1997, nr.13)
             19.06.97. (L.V., 8.jūl., nr.175/177;
                        Ziņotājs, 1997, nr.16)
             02.10.97. (L.V., 22.okt., nr.277/278;
                        Ziņotājs, 1997, nr.22)
             12.02.98. (L.V., 20.feb., nr.46/47)
 ----------------------------------------

LATVIJAS ADMINISTRATĪVO PĀRKĀPUMU KODEKSS

                               I SADAĻA
                         VISPĀRĪGIE NOTEIKUMI

                             Pirmā nodaļa
                         Vispārīgie noteikumi

  1.pants. Administratīvo pārkāpumu likumdošanas uzdevumi

Administratīvo pārkāpumu likumdošanas uzdevums ir aizsargāt sabiedrisko iekārtu, īpašumu, pilsoņu sociāli ekonomiskās, politiskās un personiskās tiesības un brīvības, kā arī uzņēmumu, iestāžu un organizāciju tiesības un likumīgās intereses, noteikto pārvaldes kārtību, valsts un sabiedrisko kārtību, nostiprināt likumību, novērst tiesību pārkāpumus, audzināt pilsoņus likumu precīzas un stingras ievērošanas garā, ieaudzināt viņos cieņas pilnu attieksmi pret citu pilsoņu tiesībām, godu un pašcieņu, pret sadzīves noteikumiem, apzinīgu attieksmi pret saviem pienākumiem un atbildību sabiedrības priekšā.

Šā uzdevuma realizēšanai administratīvo pārkāpumu kodekss nosaka, kāda darbība vai bezdarbība atzīstama par administratīvo pārkāpumu, kādu administratīvo sodu, kāda institūcija (amatpersona) un kādā kārtībā var uzlikt personai, kas izdarījusi administratīvo pārkāpumu.

(Ar grozījumiem, kas izdarīti ar 1990.gada 21.decembra likumu, 1992.gada 11.jūlija likumu un 1994.gada 28.jūlija likumu - Ziņotājs, 1991, nr.5/6, 1992, nr.29/31, 1994, nr.17)

  2.pants. Administratīvo pārkāpumu likumdošana

(Izslēgts ar 1997.gada 28.maija likumu - Ziņotājs, 1997, nr.13)

  3.pants. PSRS kompetence administratīvo pārkāpumu likumdošanā

(Izslēgts ar 1990.gada 21.decembra likumu - Ziņotājs, 1991, nr.5/6)

  4.pants. Latvijas Republikas kompetence administratīvo pārkāpumu

      likumdošanā

(Izslēgts ar 1990.gada 21.decembra likumu - Ziņotājs, 1991, nr.5/6)

       5.pants. Rajonu   padomju,  pilsētu  domju  un  pagastu  padomju
                tiesības  izdot   saistošos  noteikumus  un   paredzēt
                administratīvo  atbildību par to pārkāpšanu

Rajonu padomes, pilsētu domes un pagastu padomes ir tiesīgas izdot saistošos noteikumus un paredzēt administratīvo atbildību par to pārkāpšanu likumā "Par pašvaldībām" paredzētajos gadījumos.

(1995.gada 19.jūlija likuma redakcijā - Ziņotājs, 1995, nr.18)

  6.pants. Administratīvo pārkāpumu novēršana

(Izslēgts ar 1997.gada 28.maija likumu - Ziņotājs, 1997, nr.13)

  7.pants. Likumības nodrošināšana, piemērojot ietekmēšanas

      līdzekļus par administratīvajiem pārkāpumiem

Nevienam nevar piemērot ietekmēšanas līdzekli par administratīvo pārkāpumu citādi kā uz likuma pamata un likumā noteiktajā kārtībā.

Lietvedība par administratīvajiem pārkāpumiem veicama, stingri ievērojot likumību.

Pilnvarotās iestādes un amatpersonas administratīvās ietekmēšanas līdzekļus piemēro savas kompetences ietvaros, stingrā saskaņā ar likumu.

Likuma prasību ievērošanu, piemērojot ietekmēšanas līdzekļus par administratīvajiem pārkāpumiem, nodrošina ar augstāku institūciju un amatpersonu realizētu sistemātisku kontroli, prokurora uzraudzību, pārsūdzēšanas tiesībām un citos likumā noteiktajos veidos.

(Ar grozījumiem, kas izdarīti ar 1992. gada 11. jūlija likumu un 1994.gada 28.jūlija likumu - Ziņotājs, 1992, nr.29/31, 1994, nr.17)

  8.pants. Likuma spēks, piemērojot atbildību par administratīvajiem

      pārkāpumiem

Persona, kura izdarījusi administratīvo pārkāpumu, ir atbildīga saskaņā ar likumu, kas ir spēkā pārkāpuma izdarīšanas laikā un vietā.

Aktiem, kas mīkstina atbildību par administratīvajiem pārkāpumiem vai atbrīvo no tās, ir atpakaļejošs spēks, tas ir, tie attiecas arī uz pārkāpumiem, kas izdarīti pirms šo aktu izdošanas. Aktiem, kas nosaka vai pastiprina atbildību par administratīvajiem pārkāpumiem, atpakaļejoša spēka nav.

Lietvedība par administratīvajiem pārkāpumiem veicama saskaņā ar likumu, kas spēkā pārkāpuma lietas izskatīšanas laikā un vietā.

                               II SADAĻA
                      ADMINISTRATĪVAIS PĀRKĀPUMS
                      UN ADMINISTRATĪVĀ ATBILDĪBA

                           I. VISPĀRĪGĀ DAĻA

                              Otrā nodaļa
                      Administratīvais pārkāpums

  9.pants. Administratīvā pārkāpuma jēdziens

Par administratīvo pārkāpumu atzīstama prettiesiska, vainojama (ar nodomu vai aiz neuzmanības izdarīta) darbība vai bezdarbība, kura apdraud valsts vai sabiedrisko kārtību, īpašumu, pilsoņu tiesības un brīvības vai noteikto pārvaldes kārtību un par kuru likumā paredzēta administratīvā atbildība.

Administratīvā atbildība par šajā kodeksā norādītajiem pārkāpumiem iestājas, ja par šiem pārkāpumiem pēc to rakstura saskaņā ar spēkā esošajiem likumiem nav paredzēta kriminālatbildība.

(Ar grozījumiem, kas izdarīti ar 1992.gada 11.jūlija likumu un 1997.gada 28.maija likumu - Ziņotājs, 1992, nr.29/31; 1997, nr.13)

  10.pants. Administratīvā pārkāpuma izdarīšana ar nodomu

Administratīvais pārkāpums atzīstams par izdarītu ar nodomu, ja persona, kas to izdarījusi, ir apzinājusies savas darbības vai bezdarbības prettiesisko raksturu, paredzējusi tās kaitīgās sekas un vēlējusies vai apzināti pieļāvusi šo seku iestāšanos.

  11.pants. Administratīvā pārkāpuma izdarīšana aiz neuzmanības

Administratīvais pārkāpums atzīstams par izdarītu aiz neuzmanības, ja persona, kas to izdarījusi, ir paredzējusi savas darbības vai bezdarbības kaitīgo seku iestāšanās iespēju, bet vieglprātīgi paļāvusies, ka tās varēs novērst, vai arī nav paredzējusi šādu seku iestāšanās iespēju, kaut gan tai vajadzēja un tā varēja tās paredzēt.

  12.pants. Vecums, ar kuru iestājas administratīvā atbildība

Pie administratīvās atbildības saucamas personas, kuras līdz administratīvā pārkāpuma izdarīšanas brīdim sasniegušas sešpadsmit gadu vecumu.

  13.pants. Nepilngadīgo atbildība

(Izslēgts ar 1995.gada 19.jūlija likumu - Ziņotājs, 1995, nr.18)

  14.pants. Amatpersonu atbildība

Amatpersonas ir saucamas pie administratīvās atbildības par administratīvajiem pārkāpumiem, kas saistīti ar pastāvošo noteikumu neievērošanu pārvaldes kārtības, valsts un sabiedriskās kārtības, vides un iedzīvotāju veselības aizsardzības sfērā, kā arī ar citu noteikumu neievērošanu, kuru izpildes nodrošināšana ietilpst viņu dienesta pienākumos.

Personas, kuras veic uzņēmējdarbību, par administratīvajiem pārkāpumiem atbild tāpat kā amatpersonas.

(Ar grozījumiem, kas izdarīti ar 1991.gada 12.marta likumu un 1992.gada 28.aprīļa likumu - Ziņotājs, 1991, nr.17/18, 1992, nr.22/23)

  15.pants. Karavīru un citu disciplinārajiem reglamentiem

      (nolikumiem) pakļauto personu atbildība par

      administratīvajiem pārkāpumiem

Karavīri un karaklausībai padotie, kas iesaukti uz laiku, ir atbildīgi par administratīvajiem pārkāpumiem uz vispārīgiem pamatiem.

Minētās personas, kuras ir izdarījušas administratīvos pārkāpumus, var pakļaut administratīvai aizturēšanai, bet tām nevar piemērot administratīvo arestu.

Citas personas, uz kurām attiecas disciplinārie reglamenti vai speciālie nolikumi par disciplīnu, izņemot šā panta pirmajā daļā norādītās personas, šajos reglamentos vai nolikumos paredzētajos gadījumos par administratīvajiem pārkāpumiem ir disciplināri atbildīgas, bet pārējos gadījumos - administratīvi atbildīgas uz vispārīgiem pamatiem.

(1990.gada 21.decembra likuma redakcijā ar grozījumiem, kas izdarīti ar 1991.gada 10.septembra likumu, 1997.gada 28.maija likumu un 19.jūnija likumu - Ziņotājs, 1991, nr.5/6, un nr.39; 1997, nr.13 un nr.16)

  16.pants. Ārvalstu pilsoņu un bezvalstnieku atbildība

Ārvalstu pilsoņi un bezvalstnieki Latvijas teritorijā saucami pie administratīvās atbildības uz tādu pašu noteikumu pamata kā Latvijas Republikas pilsoņi, ja šis kodekss neparedz citādi. Jautājumu par atbildību par administratīvajiem pārkāpumiem, ko Latvijas teritorijā izdarījuši ārvalstu pilsoņi, kuri saskaņā ar spēkā esošajiem Latvijas Republikas likumiem un starptautiskajiem līgumiem nav pakļauti Latvijas Republikas administratīvajai jurisdikcijai, izšķir diplomātiskā ceļā.

(1992. gada 28. aprīļa likuma redakcijā - Ziņotājs, 1992, nr.22/23)

  17.pants. Galējā nepieciešamība

Pie administratīvās atbildības nav saucama persona, kaut arī tā izdarījusi šajā kodeksā vai citos normatīvajos aktos, kas nosaka administratīvo atbildību par administratīvajiem pārkāpumiem, paredzētu darbību, ja tā rīkojusies galējās nepieciešamības stāvoklī, tas ir, lai novērstu briesmas, kas draud valsts vai sabiedriskajai kārtībai, īpašumam, pilsoņu tiesībām un brīvībām, noteiktajai pārvaldes kārtībai, ja šīs briesmas konkrētajos apstākļos nav bijis iespējams novērst ar citiem līdzekļiem un ja nodarītais kaitējums ir mazāks nekā novērstais.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31)

  18.pants. Nepieciešamā aizstāvēšanās

Pie administratīvās atbildības nav saucama persona, kaut arī tā izdarījusi šajā kodeksā vai citos normatīvajos aktos, kas nosaka administratīvo atbildību par administratīvajiem pārkāpumiem, paredzētu darbību, ja tā rīkojusies nepieciešamās aizstāvēšanās stāvoklī, tas ir, aizsargājot no prettiesiska apdraudējuma valsts vai sabiedrisko kārtību, īpašumu, pilsoņu tiesības un brīvības, noteikto pārvaldes kārtību, tādējādi nodarīdama apdraudētājam kaitējumu, bet nepārkāpdama nepieciešamās aizstāvēšanās robežas.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31)

  19.pants. Nepieskaitāmība

Pie administratīvās atbildības nav saucama persona, kas prettiesiskas darbības vai bezdarbības laikā atradusies nepieskaitāmības stāvoklī, tas ir, nav varējusi apzināties savu darbību vai to vadīt hroniskas gara slimības, pārejošu gara darbības traucējumu, plānprātības vai citāda slimīga stāvokļa dēļ.

  20.pants. Administratīvā pārkāpuma materiālu nodošana izskatīšanai

      biedru tiesā, sabiedriskajā organizācijā vai darba

      kolektīvā

(Izslēgts ar 1992.gada 3.novembra likumu - Ziņotājs, 1992, nr.46/47/48)

  21.pants. Iespēja atbrīvot no administratīvās atbildības

      maznozīmīga pārkāpuma gadījumā

Ja izdarītais administratīvais pārkāpums ir maznozīmīgs, institūcija (amatpersona), kas pilnvarota izlemt lietu, var atbrīvot pārkāpēju no administratīvās atbildības un aprobežoties ar mutvārdu aizrādījumu.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

                             Trešā nodaļa
                         ADMINISTRATĪVAIS SODS

  22.pants. Administratīvā soda mērķis

Administratīvais sods ir atbildības līdzeklis un tiek piemērots, lai personu, kura izdarījusi administratīvo pārkāpumu, audzinātu likumu ievērošanas un sadzīves noteikumu cienīšanas garā, kā arī lai tiklab tiesību pārkāpējs, kā citas personas neizdarītu jaunus pārkāpumus.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31)

  23.pants. Administratīvo sodu veidi

Par administratīvo pārkāpumu izdarīšanu var piemērot šādus administratīvos sodus:

1) brīdinājumu;

2) naudas sodu;

3) izslēgts ar 1997.gada 28.maija likumu;

4) administratīvā pārkāpuma priekšmeta vai izdarīšanas rīka konfiskāciju;

5) pilsonim piešķirto speciālo tiesību (transporta līdzekļu vadīšanas tiesību, medību tiesību) atņemšanu;

6) tiesību atņemšanu ieņemt noteiktus amatus vai tiesību atņemšanu uz zināma veida vai visu veidu uzņēmējdarbību;

7) izslēgts ar 1997.gada 28.maija likumu;

8) administratīvo arestu.

Šā panta pirmās daļas 4. - 6. un 8.punktā minētos administratīvos sodus var noteikt tikai ar likumu.

(Ar grozījumiem, kas izdarīti ar 1990.gada 21.decembra likumu, 1991.gada 12.marta likumu un 1997.gada 28.maija likumu - Ziņotājs, 1991, nr.5/6 un nr.17/18, 1997, nr.13)

  24.pants. Administratīvie pamatsodi un papildsodi

Administratīvā pārkāpuma priekšmeta un izdarīšanas rīka konfiskāciju, kā arī tiesību atņemšanu ieņemt noteiktus amatus vai tiesību atņemšanu veikt zināma veida vai visu veidu uzņēmējdarbību var piemērot gan kā pamatsodu, gan kā papildsodu. Citus šā kodeksa 23.panta pirmajā daļā minētos administratīvos sodus var piemērot tikai kā pamatsodus.

Par vienu administratīvo pārkāpumu var uzlikt pamatsodu vai arī pamatsodu un papildsodu.

(Ar grozījumiem, kas izdarīti ar 1991.gada 12.marta likumu un 1997.gada 28.maija likumu - Ziņotājs, 1991, nr.17/18; 1997, nr.13)

  25.pants. Brīdinājums

Brīdinājumu kā administratīvā soda līdzekli izsaka rakstveidā. Likumā paredzētajos gadījumos brīdinājumu fiksē citā noteiktā veidā.

  26.pants. Naudas sods

Maksimālais sods, ko saskaņā ar Latvijas Republikas likumiem uzliek par administratīvajiem pārkāpumiem, ir divsimt piecdesmit lati. Maksimālais naudas sods, ko saskaņā ar Latvijas Republikas likumiem uzliek ārvalstu pilsoņiem un bezvalstniekiem par administratīvajiem pārkāpumiem, ir pieci tūkstoši latu, pārrēķinot tos attiecīgās valsts konvertējamā valūtā pēc Latvijas Bankas noteiktā kursa, kas ir spēkā pārkāpuma izdarīšanas dienā. Minimālais sods, ko uzliek par administratīvajiem pārkāpumiem, ir viens lats.

Rajonu padomes, pilsētu domes un pagastu padomes var apstiprināt saistošos noteikumus, kuros par to pārkāpšanu var noteikt naudas sodus līdz piecdesmit latiem.

Amatpersonām uzliktos naudas sodus aizliegts maksāt no uzņēmumu, iestāžu vai organizāciju līdzekļiem.

(1990.gada 3.decembra likuma redakcijā ar grozījumiem, kas izdarīti ar 1992.gada 28.aprīļa likumu, 1993.gada 4.novembra likumu, 1995.gada 19.jūlija likumu un 28.05.97. likumu - Ziņotājs, 1991, nr.15/16; 1992, nr.22/23; 1993, nr.33; 1995, nr.18; 1997, nr.13)

  27.pants. Priekšmeta - administratīvā pārkāpuma izdarīšanas rīka

      vai tiešā objekta - atsavināšana pret atlīdzību

(Izslēgts ar 1997.gada 28.maija likumu - Ziņotājs, 1997, nr.13)

  28.pants. Administratīvā pārkāpuma priekšmeta vai izdarīšanas rīka

      konfiskācija

Administratīvā pārkāpuma priekšmeta vai izdarīšanas rīka konfiskācija nozīmē tā piespiedu bezatlīdzības nodošanu valsts īpašumā. Konfiscēt var tikai pārkāpēja personiskajā īpašumā esošu priekšmetu, bet lietās par pārkāpumiem tirdzniecībā, uzņēmējdarbībā vai muitas jomā - arī citu personu īpašumā esošus priekšmetus.

Konfiskācijas piemērošanas kārtību un nekonfiscējamo priekšmetu sarakstu nosaka šis kodekss un citi normatīvie akti.

(1993.gada 4.novembra likuma redakcijā ar grozījumiem, kas izdarīti ar 1997.gada 28.maija likumu un 19.jūnija likumu - Ziņotājs, 1993, nr.33; 1997, nr.13 un nr.16)

  29.pants. Personai piešķirto speciālo tiesību atņemšana

Personai piešķirto speciālo tiesību (transporta līdzekļu vadīšanas tiesību, medību tiesību, ieroču glabāšanas un nēsāšanas tiesību, speciālo līdzekļu gāzes pistoļu (revolveru) glabāšanas un nēsāšanas tiesību) atņemšanu piemēro uz laiku līdz trim gadiem par šo tiesību izmantošanas kārtības rupju vai sistemātisku pārkāpšanu.

Šādu tiesību atņemšanas laiks nevar būt mazāks par piecpadsmit dienām, ja likumdošanas aktos nav noteikts citādi.

Transporta līdzekļu vadīšanas tiesību atņemšanu nevar piemērot personām, kas šos līdzekļus lieto sakarā ar invaliditāti, izņemot gadījumus, kad tās šos līdzekļus vadījušas alkoholisko dzērienu, narkotisko vai citu apreibinošo vielu iespaidā.

Medību tiesību atņemšanu nevar piemērot personām, kam medības ir galvenais eksistences avots.

(Ar grozījumiem, kas izdarīti ar 1990.gada 21.decembra likumu, 1992.gada 11.jūlija, 3.novembra likumu un 1995.gada 19.jūlija likumu - Ziņotājs, 1991, nr.5/6, 1992, nr.29/31 un nr.46/47/48, 1995, nr.18)

  29.1 pants. Tiesību atņemšana ieņemt noteiktus amatus vai tiesību

      atņemšana uz zināma veida vai visu veidu uzņēmējdarbību

Tiesības ieņemt noteiktus amatus vai tiesības uz zināma veida vai visu veidu uzņēmējdarbību atņem uz laiku no viena gada līdz trim gadiem. Šo sodu piemēro rajona (pilsētas) tiesa (tiesnesis).

(1991.gada 12.marta likuma redakcijā ar grozījumiem, kas izdarīti ar 1994.gada 28.jūlija likumu un 1997.gada 28.maija likumu - Ziņotājs, 1991, nr.17/18; 1994, nr.17; 1997, nr.13)

  30.pants. Labošanas darbi

(Izslēgts ar 1997.gada 28.maija likumu - Ziņotājs, 1997, nr.13)

  31.pants. Administratīvais arests

Administratīvo arestu nosaka un piemēro tikai izņēmuma gadījumos par atsevišķiem administratīvo pārkāpumu veidiem uz laiku no vienas līdz piecpadsmit diennaktīm. Administratīvo arestu piemēro rajona (pilsētas) tiesas tiesnesis.

Administratīvo arestu nevar piemērot sievietēm grūtniecības stāvoklī, sievietēm, kam ir bērni vecumā līdz divpadsmit gadiem, un personām, kas nav sasniegušas astoņpadsmit gadu vecumu, kā arī pirmās un otrās grupas invalīdiem.

(Ar grozījumiem, kas izdarīti ar 1994.gada 28.jūlija likumu un 1997.gada 28.maija likumu - Ziņotājs, 1994, nr.17; 1997, nr.13)

                            Ceturtā nodaļa
                     ADMINISTRATĪVĀ SODA UZLIKŠANA

  32.pants. Vispārīgie noteikumi soda uzlikšanai par administratīvo

      pārkāpumu

Sodu par administratīvo pārkāpumu uzliek ietvaros, ko nosaka normatīvais akts, kurā paredzēta atbildība par izdarīto pārkāpumu, stingrā saskaņā ar šo kodeksu un citiem aktiem par administratīvajiem pārkāpumiem.

Uzliekot sodu, ņem vērā izdarītā pārkāpuma raksturu, pārkāpēja personību, viņa vainas pakāpi, mantisko stāvokli, atbildību mīkstinošos un pastiprinošos apstākļus.

Institūcijas un amatpersonas, kas ir pilnvarotas uzlikt administratīvos sodus, nav tiesīgas prasīt no personas, kas izdarījusi pārkāpumu, lai tā tieši vai ar starpnieku palīdzību apmaksātu spēkā esošajos likumos neparedzētus maksas pakalpojumus, izdarītu ziedojumus vai kādus citus likumā neparedzētus maksājumus.

(Ar grozījumiem, kas izdarīti ar 1990.gada 21.decembra likumu un 1996.gada 11.aprīļa likumu - Ziņotājs, 1991, nr.5/6, 1996, nr.10)

  33.pants. Apstākļi, kas mīkstina atbildību par administratīvo

      pārkāpumu

Atbildību par administratīvo pārkāpumu mīkstina šādi apstākļi:

1) ja vainīgais vaļsirdīgi nožēlojis izdarīto;

2) ja vainīgais novērsis pārkāpuma kaitīgās sekas, labprātīgi atlīdzinājis zaudējumu vai novērsis nodarīto kaitējumu;

3) ja pārkāpums izdarīts stipra psihiska uzbudinājuma ietekmē vai arī smagu personisku vai ģimenes apstākļu sagadīšanās dēļ;

4) ja pārkāpumu izdarījis nepilngadīgais;

5) ja pārkāpumu izdarījusi sieviete grūtniecības stāvoklī vai sieviete, kam ir bērns vecumā līdz vienam gadam.

Likumdošana var paredzēt arī citus apstākļus, kas mīkstina atbildību par administratīvo pārkāpumu. Institūcija (amatpersona), kas izlemj administratīvā pārkāpuma lietu, var atzīt par mīkstinošiem arī apstākļus, kuri likumā nav minēti.

(Ar grozījumiem, kas izdarīti ar 1990.gada 21.decembra likumu, 1992.gada 11.jūlija likumu un 1994.gada 28.jūlija likumu - Ziņotājs, 1991, nr.5/6, 1992, nr.29/31, 1994, nr.17)

  34.pants. Apstākļi, kas pastiprina atbildību par administratīvo

      pārkāpumu

Atbildību par administratīvo pārkāpumu pastiprina šādi apstākļi:

1) ja prettiesiskā rīcība turpināta, neraugoties uz pilnvaroto personu prasību to izbeigt;

2) ja gada laikā atkārtoti izdarīts līdzīgs pārkāpums, par kuru persona jau administratīvi sodīta; ja pārkāpumu izdarījusi persona, kas agrāk izdarījusi noziegumu;

3) ja pārkāpumā iesaistīts nepilngadīgais;

4) ja pārkāpumu izdarījusi personu grupa;

5) ja pārkāpums izdarīts stihiskas nelaimes vai citos ārkārtējos apstākļos;

6) ja pārkāpums izdarīts alkoholisko dzērienu, narkotisko vai citu apreibinošo vielu iespaidā. Atkarībā no administratīvā pārkāpuma rakstura institūcija (amatpersona), kas uzliek administratīvo sodu, var neatzīt to par atbildību pastiprinošu apstākli.

(Ar grozījumiem, kas izdarīti ar 1992.gada 3.novembra likumu un 1994.gada 28.jūlija likumu - Ziņotājs, 1992, nr.46/47/48, 1994, nr.17)

  35.pants. Administratīvo sodu uzlikšana, ja izdarīti vairāki

      administratīvie pārkāpumi

Ja viena persona ir izdarījusi divus vai vairāk administratīvos pārkāpumus, administratīvais sods tiek uzlikts par katru pārkāpumu atsevišķi.

Ja persona ir izdarījusi vairākus administratīvos pārkāpumus, par kuriem lietas vienlaicīgi izskata viena un tā pati institūcija (amatpersona), administratīvais sods tiek uzlikts tās sankcijas ietvaros, kura ir paredzēta par smagāko pārkāpumu. Šajā gadījumā pamatsodam var pievienot kādu no papildsodiem, kuri ir paredzēti pantos, kas nosaka atbildību par jebkuru no izdarītajiem pārkāpumiem.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

  36.pants. Administratīvā soda termiņu aprēķināšana

Administratīvā aresta termiņš tiek aprēķināts diennaktīs, bet termiņš, uz kuru tiek atņemtas speciālās tiesības, tiesības ieņemt noteiktus amatus un veikt zināma veida vai visu veidu uzņēmējdarbību, - gados un mēnešos.

(1997.gada 28.maija likuma redakcijā - Ziņotājs, 1997, nr.13)

  37.pants. Administratīvā soda uzlikšanas termiņi

Administratīvo sodu var uzlikt ne vēlāk kā divu mēnešu laikā no pārkāpuma izdarīšanas dienas, bet, ja pārkāpums ir ilgstošs, - divu mēnešu laikā no tā atklāšanas dienas.

Ja saņemts atteikums ierosināt krimināllietu vai krimināllieta izbeigta, bet pārkāpēja rīcībai ir administratīvā pārkāpuma pazīmes, administratīvo sodu var uzlikt ne vēlāk kā mēneša laikā no dienas, kad pieņemts lēmums par atteikumu ierosināt krimināllietu vai par tās izbeigšanu.

Šajā pantā minētie termiņi neattiecas uz gadījumiem, kad piemēro konfiskāciju muitas noteikumu pārkāpumu lietās, pamatojoties uz Latvijas Republikas muitas kodeksu.

(Ar grozījumiem, kas izdarīti ar 1991.gada 25.septembra likumu - Ziņotājs, 1991, nr.41)

  38.pants. Termiņš, pēc kura izbeigšanās persona atzīstama par

      administratīvi nesodītu

Ja administratīvi sodītā persona gada laikā no dienas, kad beigusies soda izpildīšana, nav izdarījusi jaunu administratīvo pārkāpumu, tā atzīstama par administratīvi nesodītu.

  39.pants. Pienākums atlīdzināt nodarīto zaudējumu

Ja administratīvā pārkāpuma rezultātā nodarīts mantisks zaudējums fiziskajai vai juridiskajai personai, tad, izlemjot jautājumu par administratīvā soda uzlikšanu, administratīvajai komisijai ir tiesības vienlaikus izlemt jautājumu par vainīgā pienākumu atlīdzināt mantisko zaudējumu līdz piecdesmit latiem, bet rajona (pilsētas) tiesas tiesnesim - līdz divsimt latiem.

Citos gadījumos jautājumu par administratīvā pārkāpuma rezultātā nodarīta mantiskā zaudējuma vai morālā kaitējuma atlīdzināšanu izlemj civilās tiesvedības kārtībā.

(Ar grozījumiem, kas izdarīti ar 1990.gada 21.decembra likumu, 1991.gada 6.augusta likumu, 1992.gada 3.novembra likumu, 1994.gada 28.jūlija likumu un 1997.gada 28.maija likumu - Ziņotājs, 1991, nr.5/6 un 33/34; 1992, nr.46/47/48; 1994, nr.17; 1997, nr.13)

  40.pants. Nepieciešamība izpildīt pienākumu, par kura nepildīšanu

      uzlikts administratīvais sods

Administratīvā soda uzlikšana neatbrīvo personu, kura izdarījusi administratīvo pārkāpumu, no tā pienākuma izpildīšanas, par kura nepildīšanu uzlikts administratīvais sods.

                            II SEVIŠĶĀ DAĻA

                             Piektā nodaļa

ADMINISTRATĪVIE PĀRKĀPUMI DARBA UN
IEDZĪVOTĀJU VESELĪBAS AIZSARDZĪBĀ

  41.pants. Darbu regulējošo normatīvo aktu pārkāpšana

Par darba vai darba aizsardzības likumu vai citu šos jautājumus regulējošo normatīvo aktu pārkāpšanu -

uzliek naudas sodu darba devējam vai amatpersonai līdz divsimt piecdesmit latiem.

Par nodarbinātības likuma vai citu šo jautājumu regulējošo normatīvo aktu pārkāpšanu -

uzliek naudas sodu darba devējam vai amatpersonai līdz simt piecdesmit latiem.

(1993.gada 1.jūnija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.24; 1995, nr.18 )

       41.1 pants.  Darba  līguma  noslēgšana  ar darbinieku, kura valsts
                    valodas   zināšanu  apjoms  ir   nepietiekams    viņa
                    profesionālo pienākumu veikšanai un neatbilst  Valsts
                    valodas   prasmes  atestācijas  nolikumā  noteiktajām
                    prasībām

Par darba līguma noslēgšanu ar darbinieku, kurš nav uzrādījis attiecīgās pakāpes valsts valodas prasmes apliecību, ja to paredz valsts valodas prasmes atestācijas nolikums, -

uzliek naudas sodu darba devējam vai amatpersonai no simt līdz simt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  42.pants. Sanitāri higiēnisko un sanitāri pretepidēmisko noteikumu

      un normu pārkāpšana

Par sanitāri higiēnisko un sanitāri pretepidēmisko noteikumu un normu (izņemot vides aizsardzības noteikumus un normas) pārkāpšanu -

uzliek naudas sodu līdz simt piecdesmit latiem.

(Ar grozījumiem, kas izdarīti ar 1992.gada 28.aprīļa likumu un 1995.gada 19.jūlija likumu - Ziņotājs, 1992, nr.22/23, 1995, nr.18)

  42.1 pants. Smēķēšana neatļautās vietās

Par smēķēšanu neatļautās vietās -

izsaka brīdinājumu vai uzliek naudas sodu līdz pieciem latiem.

(1997.gada 28.maija likuma redakcijā - Ziņotājs, 1997, nr.13)

  43.pants. Sanitāri higiēnisko un sanitāri pretepidēmisko noteikumu

      pārkāpšana transportā

Par dzelzceļa, jūras un upju transportā noteikto sanitāri higiēnisko un sanitāri pretepidēmisko noteikumu un normu pārkāpšanu -

uzliek naudas sodu līdz simt piecdesmit latiem.

Par gaisa transportā noteikto sanitāri higiēnisko un sanitāri pretepidēmisko noteikumu pārkāpšanu -

uzliek naudas sodu līdz divsimt piecdesmit latiem.

(Ar grozījumiem, kas izdarīti 1995.gada 19.jūlija likumu - Ziņotājs, 1995, nr.18)

  44.pants. Prasību neievērošana, kuru mērķis ir novērst venerisko

      slimību izplatīšanos

Personām, par kurām ir pietiekami dati, ka tās slimo ar venerisku slimību, un kuras pēc veselības aizsardzības iestāžu brīdinājuma saņemšanas izvairās no medicīniskās apskates,-

uzliek naudas sodu līdz piecdesmit latiem.

Personām, kuras bijušas kontaktā ar veneriski slimu personu un kurām tādēļ nepieciešama profilaktiskā ārstēšana, bet kuras pēc veselības aizsardzības iestāžu brīdinājuma saņemšanas izvairās no ārstēšanās, -

uzliek naudas sodu līdz simt latiem.

Personām, kuras slimo ar venerisku slimību un apzināti slēpj infekcijas avotu un personas, ar ko bijušas kontaktā, -

uzliek naudas sodu līdz simt divdesmit latiem.

(Ar grozījumiem, kas izdarīti ar 1996.gada 11.aprīļa likumu - Ziņotājs, 1996, nr.10)

  45.pants. Neatļauta ārstniecība

Par tādu personu nodarbošanos ar ārstniecību, kurām nav medicīniskās izglītības, -

uzliek naudas sodu līdz divsimt piecdesmit latiem.

Par tādu personu nodarbošanos ar ārstniecības privātpraksi, kuras nav reģistrējušās Labklājības ministrijā,-

uzliek naudas sodu līdz simt latiem.

Par Labklājības ministrijas neapstiprinātas medicīniskās tehnoloģijas izmantošanu ārstniecībā -

uzliek naudas sodu ārstniecības iestādes vadītājam un ārstniecības personām līdz simt latiem.

Par tādu personu nodarbošanos ar ārstniecību, kurām nav speciālista prakses tiesību attiecīgajā specialitātē, ja nav tādas personas uzraudzības, kurai ir speciālista prakses tiesības attiecīgajā specialitātē, -

uzliek naudas sodu līdz divsimt piecdesmit latiem.

Par atļaušanu augstāko medicīniskās izglītības iestāžu un medicīniskās pamatizglītības iestāžu klausītājiem mācību programmu ietvaros nodarboties ar slimnieku ārstēšanu vai sniegt dzemdībpalīdzību, ja nav tādas ārstniecības personas tiešas uzraudzības, kurai ir speciālista prakses tiesības attiecīgajā specialitātē, -

uzliek naudas sodu līdz divsimt piecdesmit latiem.

(1996.gada 11.aprīļa likuma redakcijā - Ziņotājs, 1996, nr.10)

       45.1 pants. Medicīniskās   aprūpes,  medicīnisko  atzinumu  un
                   ekspertīzes pārkāpumi

Par medicīniskās aprūpes, medicīnisko atzinumu vai ekspertīzes pārkāpumiem -

uzliek naudas sodu līdz simt latiem.

Par tādiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu līdz divsimt piecdesmit latiem.

(1996.gada 11.aprīļa likuma redakcijā - Ziņotājs, 1996, nr.10)

  45.2 pants. Kārtības neievērošana, kādā ārstniecības iestādēm

      jāsniedz ziņas par ārstniecības personu pieņemšanu

      darbā un atlaišanu no darba

Par kārtības neievērošanu, kādā ārstniecības iestādēm jāsniedz ziņas Labklājības ministrijai par ārstniecības personu pieņemšanu darbā un atlaišanu no darba, -

uzliek naudas sodu ārstniecības iestādes vadītājam līdz simt latiem.

(1996.gada 11.aprīļa likuma redakcijā - Ziņotājs, 1996, nr.10)

       45.3 pants. Ārstniecības   procesā  iegūto  konfidenciālo  ziņu
                   nelikumīga izpaušana

Par ārstniecības procesā iegūto konfidenciālo ziņu nelikumīgu izpaušanu -

uzliek naudas sodu ārstniecības personai līdz divsimt piecdesmit latiem.

(1996.gada 11.aprīļa likuma redakcijā - Ziņotājs, 1996, nr.10)

  46.pants. Narkotisko un psihotropo vielu nelikumīga iegādāšanās

      vai glabāšana nelielos apmēros vai narkotisko un

      psihotropo vielu lietošana bez ārsta nozīmējuma

Par narkotisko un psihotropo vielu nelikumīgu iegādāšanos vai glabāšanu nelielos apmēros bez nolūka realizēt, kā arī par narkotisko un psihotropo vielu lietošanu bez ārsta nozīmējuma, -

uzliek naudas sodu līdz septiņdesmit pieciem latiem vai piemēro administratīvo arestu uz laiku līdz piecpadsmit diennaktīm.

Persona, kas labprātīgi nodevusi tās rīcībā nelielos apmēros esošās narkotiskās un psihotropās vielas, ko tā bija iegādājusies vai glabājusi bez nolūka realizēt, vai arī labprātīgi griezusies medicīnas iestādē pēc medicīniskas palīdzības sakarā ar narkotisko un psihotropo vielu lietošanu bez ārsta nozīmējuma, tiek atbrīvota no administratīvās atbildības par šajā pantā paredzētajām darbībām. Narkotisko un psihotropo vielu daudzumu, kas uzskatāms par nelielu, nosaka Latvijas Republikas Labklājības ministrija.

(APP 1987.gada 30.jūlija dekrēta redakcijā ar grozījumiem, kas izdarīti ar 1995.gada 19.jūlija likumu un 1997.gada 28.maija likumu - Ziņotājs, 1987, nr.32; 1995, nr.18; 1997, nr.13)

  46.1 pants. Noteiktās kārtības pārkāpšana farmaceitiskajā darbībā

Par narkotisko un psihotropo zāļu, zāļu līdzekļu vai prekursoru ražošanas vai izplatīšanas noteikumu pārkāpšanu -

uzliek naudas sodu līdz divsimt piecdesmit latiem, konfiscējot šīs zāles, zāļu līdzekļus vai prekursorus vai bez konfiskācijas.

Par Latvijas Republikā nereģistrētu vai neatļautu zāļu izplatīšanu -

uzliek naudas sodu izplatītājam līdz divsimt piecdesmit latiem, konfiscējot šīs zāles.

Par tādu zāļu vai zāļu līdzekļu izplatīšanu, kuriem izbeidzies derīguma termiņš vai kuri neatbilst tehnisko normatīvu dokumentācijas prasībām, tai skaitā ar bojātu iepakojumu, -

uzliek naudas sodu līdz divsimt piecdesmit latiem, konfiscējot šīs zāles vai zāļu līdzekļus.

Par zāļu vai zāļu līdzekļu iepirkšanu vai izplatīšanu, ja nav attiecīgi noformēti pavaddokumenti, -

uzliek naudas sodu līdz simt latiem, konfiscējot šīs zāles vai zāļu līdzekļus vai bez konfiskācijas.

Par zāļu pavaddokumentu uzskaites, saglabāšanas, lietošanas vai aprites kārtības neievērošanu farmaceitiskās darbības uzņēmumos -

uzliek naudas sodu līdz simt latiem.

Par Labklājības ministrijas vai Valsts veterinārā departamenta noteikto zāļu, zāļu līdzekļu vai to grupu ražošanas, kontroles vai izplatīšanas noteikumu pārkāpšanu -

uzliek naudas sodu līdz divsimt latiem, konfiscējot šīs zāles vai zāļu līdzekļus vai bez konfiskācijas.

Par Labklājības ministrijas vai Valsts veterinārā departamenta noteiktās kārtības pārkāpšanu informācijas izplatīšanā farmācijas jomā -

uzliek naudas sodu līdz simt latiem.

Par recepšu veidlapu izgatavošanas noteikumu un recepšu izrakstīšanas kārtības neievērošanu -

uzliek naudas sodu līdz simt latiem.

(1996.gada 11.aprīļa likuma redakcijā - Ziņotājs, 1996, nr.10)

  46.2 pants. Narkotisko un psihotropo zāļu vai zāļu līdzekļu

      saņemšanas, uzglabāšanas un izlietošanas pārkāpumi

      ārstniecības iestādēs

Par narkotisko un psihotropo zāļu vai zāļu līdzekļu saņemšanas, uzglabāšanas un izlietošanas pārkāpumiem ārstniecības iestādē -

uzliek naudas sodu ārstniecības iestādes vadītājam līdz divsimt piecdesmit latiem.

(1996.gada 11.aprīļa likuma redakcijā - Ziņotājs, 1996, nr.10)

                             Sestā nodaļa
                ADMINISTRATĪVIE PĀRKĀPUMI PRET ĪPAŠUMU

  47.pants. Zemes dzīļu īpašuma tiesību pārkāpšana

Par zemes dzīļu patvaļīgu lietošanu, darījumu slēgšanu, ar kuriem atklātā vai slēptā veidā tiek pārkāptas zemes dzīļu īpašuma tiesības, -

uzliek naudas sodu līdz divsimt piecdesmit latiem.

(Ar grozījumiem, kas izdarīti ar 1995.gada 19.jūlija likumu - Ziņotājs, 1995, nr.18)

  48.pants. Ūdeņu īpašuma tiesību pārkāpšana

Par ūdens objektu patvaļīgu aizņemšanu, ūdeņu patvaļīgu lietošanu, ūdeņu lietošanas tiesību tālāknodošanu, kā arī citiem darījumiem, ar kuriem atklātā vai slēptā veidā pārkāptas ūdeņu īpašuma tiesības, -

uzliek naudas sodu līdz divsimt piecdesmit latiem.

(Ar grozījumiem, kas izdarīti ar 1995.gada 19.jūlija likumu - Ziņotājs, 1995, nr.18)

  49.pants. Mežu īpašuma tiesību pārkāpšana

Par patvaļīgu meža izmantošanas tiesību tālāknodošanu, kā arī citiem darījumiem, ar kuriem atklātā vai slēptā veidā pārkāptas mežu īpašuma tiesības, -

uzliek naudas sodu līdz divsimt latiem.

(Ar grozījumiem, kas izdarīti ar 1995.gada 19.jūlija likumu - Ziņotājs, 1995, nr.18)

  49.1 pants. Dzīvnieku valsts īpašuma tiesību pārkāpšana

(Izslēgts ar 1995.gada 19.jūlija likumu - Ziņotājs, 1995, nr.18.)

  50.pants. Valsts vai sabiedriskās mantas izlaupīšana sīkos apmēros

(Izslēgts ar 1992.gada 25.augusta likumu - Ziņotājs, 1992, nr.35/36)

  50.1 pants.Izvairīšanās no mantiska zaudējuma vai morāla kaitējuma

      atlīdzināšanas, kas ar noziegumu nodarīts uzņēmumiem,

      iestādēm un organizācijām

(Izslēgts ar 1995.gada 19.jūlija likumu - Ziņotājs, 1995, nr.18.)

                            Septītā nodaļa
               ADMINISTRATĪVIE PĀRKĀPUMI VIDES, VĒSTURES
                  UN KULTŪRAS PIEMINEKĻU AIZSARDZĪBĀ

  51.pants. Obligāto zemes aizsardzības pasākumu neizpildīšana

Par obligāto zemes aizsardzības pasākumu neizpildīšanu, kuri jāveic zemes lietotājam, lai pasargātu augsni no ūdens vai vēja erozijas vai citiem procesiem, kas veicina auglīgās augsnes virskārtas vai tās kvalitātes pasliktināšanos, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  52.pants. Uz laiku aizņemtās zemes savlaicīga nenodošana atpakaļ

      vai zemes nesakārtošana lietošanai atbilstoši tās

      uzdevumiem

Par tās zemes savlaicīgu nenodošanu atpakaļ, kura aizņemta uz laiku, vai par to pienākumu neizpildīšanu, kas saistīti ar zemes sakārtošanu lietošanai atbilstoši tās uzdevumiem, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  53.pants. Patvaļīga atkāpšanās no valsts vai iniciatīvās zemes

      ierīcības projektiem (plāniem)

Par patvaļīgu atkāpšanos bez attiecīgas atļaujas no paredzētajā kārtībā apstiprinātajiem valsts vai iniciatīvās zemes ierīcības projektiem (plāniem), kas izraisījusi vai varējusi izraisīt negatīvas ekoloģiskas sekas, -

uzliek naudas sodu līdz divsimt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  53.1 pants. Patvaļīga atkāpšanās no zemes reformas īstenošanas

Par prettiesisku darbību vai bezdarbību, kas ierobežo personu tiesības realizēt zemes lietošanas vai zemes īpašuma tiesības, -

uzliek naudas sodu personām līdz simt latiem un zemes komisiju amatpersonām - līdz divsimt latiem.

Par zemes robežu ierādīšanu dabā, neievērojot vai pārkāpjot zemes ierīcības projektu, -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  53.2 pants. Patvaļīga atkāpšanās no meža apsaimniekošanas

      projekta

Par patvaļīgu atkāpšanos no paredzētajā kārtībā apstiprināta meža apsaimniekošanas projekta -

uzliek naudas sodu līdz simt latiem.

(1995.gada 19.jūlija likuma redakcijā - Ziņotājs, 1995, nr.18)

  54.pants. Zemes lietojuma robežzīmju iznīcināšana

Par zemes lietojuma robežzīmju (arī mežos) iznīcināšanu -

uzliek naudas sodu līdz simt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  54.1 pants. Meža norādījuma zīmju iznīcināšana vai bojāšana

Par meža norādījuma zīmju iznīcināšanu vai bojāšanu -

uzliek naudas sodu līdz piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  55.pants. Zemes dzīļu aizsardzības noteikumu pārkāpšana

Par derīgo izrakteņu iegulu teritoriju patvaļīgu apbūvi; par zemes dzīļu aizsardzības noteikumu pārkāpšanu attiecībā uz apkārtējās vides, ēku vai būvju aizsardzību pret zemes dzīļu izmantošanas darbu kaitīgo ietekmi; par pazemes ūdeņu režīma novērošanas urbumu, kā arī ģeodēzisko zīmju vai raktuvju ģeodēzisko zīmju iznīcināšanu -

uzliek naudas sodu līdz simt piecdesmit latiem.

Par atradņu bagāto iecirkņu izstrādāšanu izlases veidā, kuras dēļ radušies nepamatoti bilancē iekļauto derīgo izrakteņu krājumu zudumi; par virsnormatīviem derīgo izrakteņu zudumiem vai virsnormatīvu derīgo izrakteņu vērtības samazināšanu to ieguves laikā; par derīgo izrakteņu atradņu bojāšanu vai citu to krājumu racionālas izmantošanas prasību neievērošanu -

uzliek naudas sodu līdz simt piecdesmit latiem.

Par raktuvju ģeodēziskās dokumentācijas nozaudēšanu, noteikumu neizpildīšanu attiecībā uz likvidējamo vai konservējamo raktuvju vai urbumu sakārtošanu tādā stāvoklī, kas garantē iedzīvotāju drošību, kā arī par prasību neizpildīšanu attiecībā uz atradņu, raktuvju vai urbumu saglabāšanu konservācijas laikā -

uzliek naudas sodu līdz divsimt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  56.pants. Zemes dzīļu ģeoloģiskās izpētes darbu noteikumu

      pārkāpšana

Par zemes dzīļu ģeoloģiskās izpētes darbu noteikumu pārkāpšanu, kuras dēļ nevar tikt pareizi noteikti vai nav pareizi noteikti izpētīto derīgo izrakteņu krājumi vai derīgo izrakteņu ieguves uzņēmumu, kā arī ar derīgo izrakteņu ieguvi nesaistīto pazemes būvju celšanas vai ekspluatēšanas apstākļi; par ģeoloģiskās dokumentācijas nozaudēšanu, kā arī par zemes dzīļu tālākai ģeoloģiskajai izpētei vai atradņu izstrādāšanai nepieciešamo derīgo izrakteņu paraugu dublikātu vai urbumu seržu nozaudēšanu -

uzliek naudas sodu līdz divsimt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  57.pants. Dabas objektu bojāšana vai iznīcināšana

Par zemes un ūdens objektu vai to piekrastes aizsargjoslu bojāšanu, koku, krūmu, paaugas vai ūdensaugu iznīcināšanu vai bojāšanu, faunas iznīcināšanu -

uzliek naudas sodu līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  57.1 pants. Meža iznīcināšana vai bojāšana

Par meža iznīcināšanu vai bojāšanu, to applūdinot vai pārpurvojot, -

uzliek naudas sodu līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  58.pants. Vides piesārņošana vai piegružošana

Par zemes, mežu, ūdeņu, ūdens objektu, atmosfēras gaisa vai citu dabas objektu piesārņošanu vai piegružošanu ar notekūdeņiem, ķīmiskām vielām, ražošanas, komunālās saimniecības vai sadzīves atkritumiem, atlikumiem vai sārņiem -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  59.pants. Piesārņojošo vielu novadīšana vai izplūde gaisa

      atmosfērā, ūdeņos vai ūdens objektos vai kaitīga

      fizikālā iedarbība uz atmosfēras gaisu, pārsniedzot

      noteiktos normatīvus vai pārkāpjot noteikumus

Par piesārņojošo vielu novadīšanu vai izplūdi gaisa atmosfērā, ūdeņos vai ūdens objektos vai kaitīgu fizikālo iedarbību uz atmosfēras gaisu, pārsniedzot noteiktos normatīvus vai pārkāpjot apstiprinātos noteikumus, ja atbildība par šādiem pārkāpumiem neiestājas saskaņā ar 74.pantu, -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  60.pants. Ūdens resursu aizsardzības režīma pārkāpšana ūdens

      sateces baseinos

Par ūdeņu aizsardzības režīma pārkāpšanu ūdens sateces baseinos, kura izraisa to piesārņošanu, augsnes eroziju vai citas kaitīgas parādības, kas veicina auglīgās augsnes virskārtas vai tās kvalitātes pasliktināšanos, -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  61.pants. Pienākumu nepildīšana attiecībā uz prasību reģistrēt

      kuģa dokumentos operācijas ar kaitīgām vielām vai

      maisījumiem

Ja kuģa vai cita peldoša līdzekļa kapteinis vai citas komandējošā sastāva personas nepilda spēkā esošajos likumdošanas aktos paredzētos pienākumus attiecībā uz prasību reģistrēt kuģa vai cita peldoša līdzekļa dokumentos operācijas ar cilvēka veselībai vai bioloģiskajiem jūras resursiem kaitīgām vielām vai tādiem maisījumiem, kuri satur šādas vielas virs noteiktajām normām, kā arī ja minētās personas izdara kuģa vai cita peldoša līdzekļa dokumentos nepareizus ierakstus par šīm operācijām vai nepamatoti atsakās uzrādīt pieprasītos dokumentus likumā noteiktajām amatpersonām, -

uzliek naudas sodu līdz divsimt latiem.

Par tiem pašiem pārkāpumiem, ko pieļāvuši ārvalstu kuģu vai citu peldošu līdzekļu kapteiņi vai komandējošā sastāva personas, -

uzliek naudas sodu no divsimt piecdesmit latiem līdz vienam tūkstotim piecsimt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu un 1997.gada 28.maija likumu - Ziņotājs, 1992, nr.22/23; 1995, nr.18; 1997, nr.13)

  62.pants. Ūdeņu aizsardzības vai izmantošanas noteikumu vai

      prasību pārkāpšana

Par ūdeņu aizsardzības vai izmantošanas noteikumu vai prasību pārkāpšanu -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  63.pants. Ūdeņu ņemšanas noteikumu pārkāpšana

Par patvaļīgu artēzisko urbumu ierīkošanu vai ūdeņu ņemšanas noteikumu pārkāpšanu -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  64.pants. Ūdens objektu lietošanas noteikumu pārkāpšana

Par hidrotehnisko vai citu darbu patvaļīgu veikšanu ūdens objektos vai ūdeņu aizsardzības joslās (zonās); ūdenssaimniecisko būvju, ietaišu vai ūdens objektu ekspluatācijas noteikumu pārkāpšanu -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  65.pants. Dabas resursu vai vidi piesārņojošo vielu uzskaites

      noteikumu pārkāpšana

Par dabas resursu vai to izmantošanas uzskaites noteikumu pārkāpšanu, vidi piesārņojošo vielu daudzuma, sastāva vai fizikālo faktoru uzskaites noteikumu pārkāpšanu vai neatbilstošu ziņu sniegšanu vai nepamatotu atteikšanos sniegt ziņas par vides kvalitāti; par atkritumu transportēšanas, glabāšanas vai to likvidēšanas noteikumu pārkāpšanu -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  66.pants. Dabas vidi ietekmējošo būvju un ietaišu bojāšana vai

      iznīcināšana

Par ūdenssaimniecības būvju un ietaišu, drenāžas sistēmu, meža nosusināšanas grāvju, meža vai lauku ceļu, kā arī citu dabas vidi ietekmējošo būvju vai ietaišu bojāšanu vai iznīcināšanu -

uzliek naudas sodu līdz divsimt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

       66.1  pants.   Meliorācijas   sistēmu  un  būvju  saglabāšanas  un
                      ekspluatācijas noteikumu pārkāpšana

Par meliorācijas sistēmu un būvju saglabāšanas un ekspluatācijas noteikumu pārkāpšanu, savlaicīga remonta vai kopšanas neveikšanu -

uzliek naudas sodu līdz simt piecdesmit latiem.

(1992.gada 11.jūlija likuma redakcijā un ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

66.2 pants. Meža inženierbūvju iznīcināšana vai bojāšana

Par meža inženierbūvju iznīcināšanu vai bojāšanu -

uzliek naudas sodu līdz divsimt latiem.

(1995.gada 19.jūlija likuma redakcijā - Ziņotājs, 1995, nr.18)

  66.3 pants. Meža fonda zemju patvaļīga izmantošana celtniecībai

Par meža fonda zemju patvaļīgu izmantošanu celtniecībai, būvējot uz tām pastāvīgas vai īslaicīgas lietošanas objektus, -

uzliek naudas sodu līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  66.4 pants. Meža fonda zemju patvaļīga transformēšana

Par meža fonda zemju patvaļīgu transformēšanu citās zemes lietošanas kategorijās -

uzliek naudas sodu līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  67. pants. Mežmateriālu patvaļīga ieguve

Par sveķu, sulu, celmu, lūku, mizu, zaru, zaleņa, pumpuru, kā arī eglīšu, meiju un citu dekoratīvu materiālu patvaļīgu ieguvi -

uzliek naudas sodu līdz piecdesmit latiem.

Par augošu koku patvaļīgu ciršanu -

uzliek naudas sodu līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  68.pants. Meža atjaunošanas noteikumu pārkāpšana, nepabeigto

      apmežojumu vai meža selekcijas objektu iznīcināšana

      vai bojāšana

Par meža atjaunošanas noteikumu pārkāpšanu -

uzliek naudas sodu līdz simt piecdesmit latiem.

Par nepabeigto apmežojumu iznīcināšanu vai bojāšanu -

uzliek naudas sodu līdz divsimt latiem.

Par meža selekcijas objektu iznīcināšanu vai bojāšanu -

uzliek naudas sodu līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  69. pants. Meža patvaļīga blakusizmantošana

Par lopu patvaļīgu ganīšanu mežā -

uzliek naudas sodu līdz divdesmit pieciem latiem.

Par siena patvaļīgu pļaušanu mežā, savvaļas ogu, augļu, riekstu, sēņu, ārstniecības augu un citu izejvielu, kā arī sūnu patvaļīgu ieguvi -

uzliek naudas sodu līdz divdesmit pieciem latiem, konfiscējot pārkāpuma rezultātā iegūtās lietas vai bez konfiskācijas.

Par meža blakusizmantošanas noteikumu pārkāpšanu, nodarot kaitējumu mežam,-

uzliek naudas sodu līdz piecdesmit latiem, konfiscējot pārkāpuma rezultātā iegūtās lietas un pārkāpuma izdarīšanas rīkus.

(1995.gada 19.jūlija likuma redakcijā - Ziņotājs, 1995, nr.18)

  70.pants. Savvaļas augu, riekstu, sēņu vai ogu lasīšana, pārkāpjot

      to ievākšanas kārtību

(Izslēgts ar 1995.gada 19.jūlija likumu - Ziņotājs, 1995, nr.18)

  71.pants. Meža ugunsdrošības noteikumu pārkāpšana

Par meža ugunsdrošības noteikumu pārkāpšanu -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  71.1 pants. Meža apsaimniekošanas un izmantošanas sanitāro

      noteikumu pārkāpšana

Par meža apsaimniekošanas un izmantošanas sanitāro noteikumu pārkāpšanu-

uzliek naudas sodu līdz simt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  72.pants. Attīrīšanas iekārtu ekspluatācijas noteikumu pārkāpšana

Par attīrīšanas būvju, iekārtu vai aparatūras ekspluatācijas noteikumu pārkāpšanu -

uzliek naudas sodu līdz simt piecdesmit latiem.

Par jaunu vai rekonstruētu rūpniecības, lauksaimniecības, komunālās saimniecības vai citu objektu pieņemšanu un nodošanu bez projektā paredzētajām būvēm vai ietaisēm, kas novērš dabas resursu piesārņošanu, piegružošanu vai šo objektu kaitīgu iedarbību uz apkārtējo vidi, -

uzliek naudas sodu amatpersonām līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  73.pants. Transportlīdzekļu vai citu mobilo līdzekļu laišana

      ekspluatācijā, pārsniedzot piesārņojošo vielu izplūdes

      normatīvus

Par autotransporta, lidmašīnu, kuģu vai citu mobilo līdzekļu vai iekārtu laišanu ekspluatācijā, ja piesārņojošo vielu izplūde no tām vai to darba radītā trokšņa līmenis pārsniedz noteiktos normatīvus, -

uzliek naudas sodu par transporta līdzekļu vai iekārtu ekspluatāciju atbildīgajai personai līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  74.pants. Transportlīdzekļu vai citu mobilo līdzekļu

      ekspluatācija, pārsniedzot piesārņojošo vielu izplūdes

      normatīvus

Par autotransporta vai citu mobilo līdzekļu ekspluatāciju, pārsniedzot piesārņojošo vielu izplūdes normatīvus vai pieļaujamos fizikālo faktoru iedarbības normatīvus, -

uzliek naudas sodu autotransporta vai cita mobilā līdzekļa vadītājam līdz simt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  75.pants. Par atkritumu aprites noteikumu pārkāpšanu

Par atkritumu savākšanas, šķirošanas, uzglabāšanas, transportēšanas, utilizācijas, apglabāšanas vai likvidācijas noteikumu pārkāpšanu -

uzliek naudas sodu līdz divsimt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  76.pants. Pesticīdu, augšanas stimulatoru, minerālmēslu vai citu

      vielu transportēšanas, uzglabāšanas vai lietošanas

      noteikumu pārkāpšana

Par pesticīdu, augšanas stimulatoru, minerālmēslu vai citu vielu transportēšanas, uzglabāšanas vai lietošanas noteikumu pārkāpšanu, kas kaitē vai būtu varējusi kaitēt videi, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23; 1995, nr.18)

  77.pants. Dzīvnieku dzīves vides aizsardzības noteikumu,

      zooloģisko vai botānisko kolekciju veidošanas vai to

      tirdzniecības noteikumu pārkāpšana, kā arī dzīvnieku

      patvaļīga izmantošana, pārvietošana, aklimatizēšana vai

      krustošana

Par dzīvnieku dzīves vides vai migrācijas ceļu aizsardzības noteikumu pārkāpšanu; par zooloģisko vai botānisko kolekciju izveidošanas, papildināšanas, glabāšanas, izmantošanas vai uzskaites noteikumu vai zooloģisko vai botānisko kolekciju tirdzniecības noteikumu pārkāpšanu, kā arī par noteikumu pārkāpšanu attiecībā uz dzīvnieku vai zooloģisko vai botānisko kolekciju objektu sūtīšanu vai izvešanu uz ārzemēm vai dzīvnieku patvaļīgu izmantošanu, pārvietošanu, aklimatizēšanu vai krustošanu -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  78.pants. Dzīvnieku izmantošanas noteikumu pārkāpšana, kā arī to

      dzīvnieku vai augu nelikumīga ievešana, kuri atzīti par

      tādiem, kas kaitē īpaši aizsargājamo dzīvnieku sugām

Par noteikumu pārkāpšanu attiecībā uz dzīvnieku izmantošanu rezervātos vai citās īpaši aizsargājamās teritorijās, kā arī par to dzīvnieku vai augu nelikumīgu ievešanu, kuri atzīti par tādiem, kas kaitē īpaši aizsargājamo dzīvnieku sugu sarakstā iekļauto dzīvnieku vai to dabīgo biotopu saglabāšanai, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

       79.pants. Reto   vai   izzušanas   draudiem   pakļauto   dzīvnieku
                 iznīcināšana vai cita  rīcība,  kas  var  izraisīt  šādu
                 dzīvnieku bojāeju, skaita samazināšanos vai dzīves vides
                 izjukšanu

Par īpaši aizsargājamo dzīvnieku sugu sarakstā iekļauto reto vai izzušanas draudiem pakļauto dzīvnieku iznīcināšanu vai to dējumu, mājokļu vai citu būvju iznīcināšanu vai citādu rīcību, kas var izraisīt šādu dzīvnieku bojāeju, skaita samazināšanos vai dzīves vides izjukšanu, vai par šo dzīvnieku ieguvi, pārkāpjot ieguves atļaujā paredzētos noteikumus,-

uzliek naudas sodu līdz divsimt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  80.pants. Medību, zvejas, makšķerēšanas noteikumu pārkāpšana, kā

      arī cietsirdīga izturēšanās pret dzīvniekiem

Par medību, zvejas, makšķerēšanas, zivju krājumu aizsardzības noteikumu un noteiktās kārtības, kā arī par citu dzīvnieku izmantošanas veidu noteikumu pārkāpšanu -

uzliek naudas sodu līdz simt latiem, konfiscējot pārkāpuma priekšmetus un izdarīšanas rīkus vai bez konfiskācijas.

Par medībām bez attiecīgas atļaujas, medībām vai zveju aizliegtās vietās saudzēšanas laikā, ar aizliegtiem rīkiem vai paņēmieniem, kā arī par citu medību, zvejas vai makšķerēšanas noteikumu atkārtotu pārkāpšanu gada laikā (no dienas, kad uzlikts iepriekšējais administratīvais sods par šādu pārkāpumu) -

uzliek naudas sodu līdz divsimt latiem, konfiscējot pārkāpuma priekšmetus un izdarīšanas rīkus, vai atņem medību tiesības uz laiku līdz trim gadiem, konfiscējot pārkāpuma priekšmetus un izdarīšanas rīkus.

Par cietsirdīgu izturēšanos pret dzīvniekiem (tīšu dzīvnieku sišanu, kas saistīta ar fizisku sāpju nodarīšanu; darbībām, kam ir spīdzināšanas raksturs) vai dzīvnieku turēšanas noteikumu pārkāpšanu -

uzliek naudas sodu līdz piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  80.1 pants. Nelikumīgi iegūto medījamo dzīvnieku jēlādu vai

      kažokādu pirkšana, pārstrādāšana, pārdošana,

      glabāšana vai transportēšana

Par nelikumīgi iegūto medījamo dzīvnieku jēlādu vai kažokādu pirkšanu, pārstrādāšanu, pārdošanu, glabāšanu vai transportēšanu -

uzliek naudas sodu līdz simt latiem, konfiscējot pie pārkāpēja atrastās nelikumīgi iegūto medījamo dzīvnieku jēlādas vai kažokādas.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  80.2 pants. Nelikumīgi iegūto zivju vai citu ūdens dzīvnieku

      pirkšana, pārstrādāšana, pārdošana, glabāšana vai

      transportēšana

Par nelikumīgi iegūto zivju vai citu ūdens dzīvnieku pirkšanu, pārstrādāšanu, pārdošanu, glabāšanu vai transportēšanu -

uzliek naudas sodu līdz simt latiem, konfiscējot pie pārkāpēja atrastās nelikumīgi iegūtās zivis vai citus ūdens dzīvniekus.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  81.pants. Īpaši aizsargājamo dabas objektu aizsardzības režīma vai

      iekšējās kārtības noteikumu pārkāpšana

Par Latvijas teritorijā īpaši aizsargājamo dabas objektu aizsardzības režīma vai iekšējās kārtības noteikumu pārkāpšanu, kā arī par īpaši aizsargājamo dabas objektu bojāšanu -

uzliek naudas sodu līdz divsimt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23; 1995, nr.18)

  82.pants. Baltijas jūras Latvijas Republikas ekonomiskās zonas,

      teritoriālo vai iekšējo jūras ūdeņu aizsardzības un

      režīma noteikumu pārkāpšana

Par dabas resursu nelikumīgu izpēti vai izmantošanu; par piesārņošanu ar cilvēku veselībai vai bioloģiskajiem jūras resursiem kaitīgām vielām vai to maisījumiem, kas satur šādas vielas virs noteiktajām normām; par atkritumu vai citu materiālu vai priekšmetu nelikumīgu izgāšanu; par piesārņošanu tieši urbšanas vai citu ar jūras dibena minerālresursu izpēti vai izmantošanu saistīto darbu rezultātā; par jūras vides piesārņojuma novēršanu, samazināšanu vai pastāvīgu kontroli garantējošo noteikumu pārkāpšanu Baltijas jūras Latvijas Republikas ekonomiskās zonas jūras ūdeņos, teritoriālajos vai iekšējos jūras ūdeņos (arī jūras ostu akvatorijās, upju grīvās) no kuģiem vai citiem peldošiem līdzekļiem, no gaisa kuģiem vai no jūrā ierīkotām mākslīgajām salām vai platformām, -

uzliek naudas sodu līdz divsimt piecdesmit latiem.

Par tiem pašiem pārkāpumiem, ko pieļāvuši ārvalstu pilsoņi, ārvalstu kuģu kapteiņi vai citu peldošu līdzekļu kapteiņi vai komandējošā sastāva personas, -

uzliek naudas sodu no viena tūkstoša līdz pieciem tūkstošiem latu.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu un 1997.gada 28.maija likumu - Ziņotājs, 1992, nr.22/23; 1995, nr.18; 1997, nr.13)

  82.1 pants. Mākslīgo salu radīšanas, ierīču vai būvju ierīkošanas

      noteikumu pārkāpšana

Par mākslīgo salu radīšanu, ierīču vai būvju ierīkošanu bez attiecīgas atļaujas; par mākslīgo salu, ierīču vai citu būvju nenodrošināšanu ar pastāvīgiem brīdinājuma līdzekļiem, kas liecina par šo mākslīgo salu, ierīču vai būvju esamību; par noteikumu pārkāpšanu attiecībā uz minēto brīdinājuma līdzekļu uzturēšanu lietošanas kārtībā vai uz to ierīču vai būvju likvidāciju, kuru ekspluatācija pilnīgi izbeigta Baltijas jūras Latvijas Republikas ekonomiskās zonas, teritoriālajos vai iekšējos jūras ūdeņos, -

uzliek naudas sodu līdz divsimt piecdesmit latiem.

Par tiem pašiem pārkāpumiem, ko pieļāvuši ārvalstu pilsoņi, ārvalstu kuģu kapteiņi vai citu peldošu līdzekļu kapteiņi vai komandējošā sastāva personas, -

uzliek naudas sodu no viena tūkstoša līdz trim tūkstošiem latu.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu un 1997.gada 28.maija likumu - Ziņotājs, 1992, nr.22/23; 1995, nr.18; 1997, nr.13)

  82.2 pants. Neziņošana par kaitīgo vielu novadīšanu

Par neziņošanu tuvākās ostas administrācijai par Latvijas Republikas ekonomiskās zonas, teritoriālo vai iekšējo jūras ūdeņu (arī jūras ostu akvatoriju, upju grīvas) piesārņošanu ar kaitīgām vielām vai to maisījumiem, par atkritumu vai citu materiālu vai priekšmetu nelikumīgu izgāšanu no kuģiem vai citiem peldošiem līdzekļiem, mākslīgajām salām vai citām ierīcēm, kā arī no gaisa kuģiem -

uzliek naudas sodu amatpersonām līdz divsimt latiem.

Par tiem pašiem pārkāpumiem, ko pieļāvuši ārvalstu pilsoņi, ārvalstu kuģu kapteiņi vai citu peldošu līdzekļu kapteiņi vai komandējošā sastāva personas, -

uzliek naudas sodu no simt līdz tūkstoš latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu un 1997.gada 28.maija likumu - Ziņotājs, 1992, nr.22/23; 1995, nr.18; 1997, nr.13)

  83.pants. Piesārņojošo vielu izplūdi (novadīšanu) ierobežojošu

      pasākumu neveikšana nelabvēlīgu meteoroloģisko apstākļu

      periodos

Par vidi piesārņojošo vielu izplūdi (novadīšanu) regulējošu vai ierobežojošu pasākumu neveikšanu, ja ir saņemtas ziņas par nelabvēlīgiem meteoroloģiskajiem vai hidroloģiskajiem apstākļiem, kā rezultātā tiek apdraudēta cilvēku veselība, materiālo vai dabas resursu saglabāšana, -

uzliek naudas sodu amatpersonām līdz divsimt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  84.pants. Ar ekoloģisko situāciju saistītās informācijas slēpšana

      vai sagrozīšana

Par neziņošanu valsts ekoloģiskās kontroles dienestiem vai pašvaldības institūcijām par piesārņojošo vielu izplūdi (novadīšanu) apkārtējā vidē, kā arī par faktiskās ekoloģiskās situācijas slēpšanu vai tās atspoguļošanu sagrozītā veidā; par noteiktās dabas resursu izmantošanas un vides aizsardzības valsts pārskata datu sagrozīšanu -

uzliek naudas sodu amatpersonām līdz simt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  84.1 pants. Neziņošana par avārijām tautsaimniecības nozarēs vai

      šādu avāriju slēpšana

Par neziņošanu par cilvēkiem vai apkārtējai videi bīstamu avāriju rūpniecībā, transportā, lauksaimniecībā vai citās tautsaimniecības nozarēs vai par šādas avārijas slēpšanu, ko izdarījusi amatpersona vai cita persona, kuras pienākums ir šādas ziņas sniegt, -

uzliek naudas sodu amatpersonai vai citai personai, kuras pienākums ir šādas ziņas sniegt, līdz divsimt latiem.

Par tām pašām darbībām, ja avārija notikusi, pārvadājot indīgas, eksplozīvas, bīstamas vielas vai priekšmetus, kā arī ja avārija nodarījusi zaudējumus cilvēkiem vai apkārtējai videi, -

uzliek naudas sodu līdz divsimt piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  85.pants. Prasību neievērošana attiecībā uz projektu

      dokumentācijas saskaņošanu

Par prasību neievērošanu attiecībā uz jaunu objektu celtniecības, esošo objektu rekonstrukcijas vai paplašināšanas projektu vai pirmsprojektu dokumentācijas saskaņošanu ar vides aizsardzības dienestiem, kā arī par šo darbu veikšanu bez saskaņotas projektu dokumentācijas -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

       85.1  pants.   Apzināti  nepatiesu  ierakstu  izdarīšana  projektu
                      dokumentācijā par tās atbilstību vides aizsardzības
                      normām  vai prasībām

Par projektu dokumentācijā apzināti izdarītiem nepatiesiem ierakstiem par ražošanas vai citu objektu celtniecības, rekonstrukcijas vai paplašināšanas projektu dokumentācijas atbilstību vides aizsardzības normām vai prasībām -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  86.pants. Darbu veikšana, pārkāpjot dzīvnieku aizsardzības

      noteikumus

Par lauksaimniecības un meliorācijas darbu, kokmateriālu sagatavošanas vai citu darbu veikšanu vai transportlīdzekļu ekspluatāciju, pieļaujot dzīvnieku aizsardzības noteikumu pārkāpumus, kas izraisījuši vai būtu varējuši izraisīt savvaļas dzīvnieku sakropļošanu vai bojāeju, to mītņu, ligzdu (olu) iznīcināšanu, -

uzliek naudas sodu līdz piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  87.pants. Ražošanas vai sadzīves atkritumu poligonu (izgāztuvju)

      ekspluatācijas noteikumu pārkāpšana

Par rūpniecības, sadzīves vai citu atkritumu poligonu (izgāztuvju) ekspluatācijas noteikumu pārkāpšanu, kas izraisījusi vai būtu varējusi izraisīt vides piesārņošanu; par atkritumu pieņemšanas vai apglabāšanas pārskatu sagrozīšanu, izdarot nepatiesus ierakstus, -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  88.pants. Ķīmisko vielu ražošana, realizācija vai lietošana,

      pārkāpjot vides kvalitātes aizsardzības noteikumu

      normatīvus

Par ķīmisko vielu ražošanu, realizāciju vai lietošanu saimnieciskajā vai cita veida darbībā bez noteiktā kārtībā apstiprinātiem vides kvalitātes normatīviem, standartiem un lietošanas reglamentiem vai bez apstiprinātas kaitīgo vielu vides piesārņojuma kontroles metodikas -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  88.1 pants. Ekoloģiskās sertifikācijas noteikumu pārkāpšana

Par jaunas ekoloģiski bīstamas tehnikas vai tehnoloģijas ieviešanu vai ekspluatēšanu, nenosakot produkcijas ražošanas, tās izmantošanas vai utilizācijas procesa ietekmi uz vidi, -

uzliek naudas sodu amatpersonām līdz divsimt latiem.

Par izejvielu un materiālu lietošanu vai gatavās produkcijas (arī pārtikas produktu un lauksaimniecības produkcijas) izlaidi vai realizāciju bez ekoloģiskā sertifikāta vai ar atkāpēm no tajā uzrādītajiem parametriem gadījumos, kad normatīvajos aktos paredzēta sertifikācija, -

uzliek naudas sodu līdz divsimt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

       88.2  pants.   Patvaļīga   uzņēmumu   vai  citu  objektu  darbības
                      turpināšana   vai   atsākšana,  ja  to  apturējušas
                      amatpersonas,  kas kontrolē vides aizsardzību

Par patvaļīgu uzņēmumu vai citu objektu darbības turpināšanu vai atsākšanu, ja to ierobežojušas, apturējušas vai aizliegušas amatpersonas, kas kontrolē vides aizsardzību, -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  88.3 pants. Vides aizsardzības valsts inspekcijas vai valsts

      sanitārās uzraudzības institūciju amatpersonu

      norādījumu nepildīšana

Par vides aizsardzības valsts inspekcijas vai valsts sanitārās uzraudzības institūciju amatpersonu kompetences ietvaros doto rakstveida norādījumu (lēmumu, rīkojumu, priekšrakstu, atzinumu u.c.) nepildīšanu, -

uzliek naudas sodu līdz divsimt piecdesmit latiem.

Par vides aizsardzības valsts inspekcijas vai valsts sanitārās uzraudzības institūciju amatpersonu kavēšanu, tām pildot dienesta pienākumus, likumā noteiktajā kārtībā iekļūt to kontrolējamajos objektos (teritorijās) -

uzliek naudas sodu līdz divsimt piecdesmit latiem.

Par plombu, aizzīmogojumu vai cita vides aizsardzības valsts inspekcijas vai valsts sanitārās uzraudzības institūciju amatpersonu uzliktā nodrošinājuma bojāšanu, noņemšanu vai pazaudēšanu -

uzliek naudas sodu līdz simt latiem.

(1992.gada 28.aprīļa likuma redakcijā ar grozījumiem, kas izdarīti ar 1994.gada 17.februāra likumu - Ziņotājs, 1992, nr.22/23., 1994, nr.6)

  89.pants. Kultūras pieminekļu bojāšana vai to aizsardzības

      noteikumu pārkāpšana

Par kultūras pieminekļu bojāšanu vai to aizsardzības noteikumu pārkāpšanu -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  89.1 pants. Kultūras pieminekļu restaurācijas, konservācijas un

      remonta, kā arī izpētes un arheoloģisko izrakumu

      veikšanas noteikumu pārkāpšana

Par kultūras pieminekļu restaurāciju, konservāciju un remontu, kā arī par izpētes un arheoloģisko izrakumu veikšanu tajos bez Valsts kultūras pieminekļu aizsardzības inspekcijas rakstveida atļaujas -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  89.2 pants. Kultūras pieminekļu teritoriju, aizsardzības zonu un

      vizuālās uztveres zonu bojāšana

Par kultūras pieminekļu teritoriju, aizsardzības zonu vai vizuālās uztveres zonu bojāšanu, pārveidošanu vai neatļautas saimnieciskās darbības veikšanu tajās -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  89.3 pants. Remontdarbu savlaicīga neveikšana kultūras piemineklī

Par kultūras pieminekļa aizsardzības saistībās paredzēto remontdarbu neizpildi, ja rezultātā tiek bojāts kultūras piemineklis, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  89.4 pants. Tādu zemes gabalu piešķiršanas kārtības neievērošana,

      kuros vai uz kuriem atrodas kultūras pieminekļi

Par tādu zemes gabalu piešķiršanu bez saskaņošanas ar Valsts kultūras pieminekļu aizsardzības inspekciju, kuros vai uz kuriem atrodas kultūras pieminekļi, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  89.5 pants. Kapa bojāšana

Par kapa bojāšanu -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

                             Astotā nodaļa
ADMINISTRATĪVIE PĀRKĀPUMI RŪPNIECĪBĀ, ELEKTRISKĀS UN SILTUMA ENERĢIJAS
                      IZMANTOŠANĀ UN METROLOĢIJĀ
       (Nodaļas nosaukums 1997.gada 2.oktobra likuma redakcijā -
                        Ziņotājs, 1997, nr.22)

  90.pants. Bīstamo iekārtu tehnisko uzraudzību regulējošo normatīvo

      aktu un elektroiekārtu ekspluatācijas drošības noteikumu

      pārkāpšana

Par bīstamo iekārtu tehnisko uzraudzību regulējošo normatīvo aktu pārkāpšanu -

izsaka brīdinājumu vai uzliek naudas sodu bīstamo iekārtu valdītājiem vai amatpersonām līdz simt piecdesmit latiem.

Par elektroiekārtu ekspluatācijas drošības noteikumu pārkāpšanu objektos, kuri pakļauti valsts energokontroles iestāžu kontrolei, -

uzliek naudas sodu amatpersonām līdz simt divdesmit pieciem latiem.

(1992.gada 11.jūlija likuma redakcijā ar grozījumiem, kas izdarīti ar 1993.gada 1.jūnija likumu un 1994.gada 28.jūlija likumu - Ziņotājs, 1992, nr. 29/31, 1993, nr.24, 1994, nr.17)

       90.1   pants.   Valsts   darba   inspekcijas,   valsts   tehniskās
                       uzraudzības, valsts ugunsdrošības uzraudzības   un
                       valsts   energokontroles    iestāžu    amatpersonu
                       norādījumu nepildīšana
 (Izslēgts ar 1994.gada 17.februāra likumu - Ziņotājs, 1994, nr.6)

  91.pants. Sprāgstvielu glabāšanas, izlietošanas un uzskaites

      noteikumu pārkāpšana

Par sprāgstvielu glabāšanas, izlietošanas un uzskaites noteikumu pārkāpšanu -

uzliek naudas sodu līdz divsimt piecdesmit latiem.

(1994.gada 28.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1994, nr.17, 1995, nr.18)

  92.pants. Izšķērdīga elektriskās un siltuma enerģijas izlietošana

Par izšķērdīgu elektriskās un siltuma enerģijas izlietošanu, tas ir, elektrodzinēju, elektrokrāšņu un citu elektrisko un siltuma iekārtu sistemātisku nenoslogošanu vai izmantošanu tukšgaitā bez ražošanas nepieciešamības; sistemātiskiem saspiesta gaisa, ūdens un siltuma tiešiem zudumiem, kas rodas armatūras, cauruļvadu, cauruļvadu siltumizolācijas, krāšņu un siltumu izmantojošo iekārtu bojājumu dēļ; par elektriskās enerģijas izmantošanu bez energoapgādes organizācijas atļaujas dienesta un citu telpu apsildīšanai, kā arī ražošanas procesam neparedzētiem mērķiem; nesaimniecisku elektriskās enerģijas izmantošanu apgaismošanai -

uzliek naudas sodu amatpersonām līdz simt latiem.

(Ar grozījumiem, kas izdarīti ar 1992.gada 11.jūlija likumu un 1995.gada 19.jūlija likumu - Ziņotājs, 1992, nr.29/31, 1995, nr.18)

  93.pants. Elektrisko tīklu bojāšana, kuru spriegums nepārsniedz

      1000 voltu

Par elektrisko tīklu (gaisa, pazemes un zemūdens elektropārvades līniju, ievades un sadales iekārtu), kuru spriegums nepārsniedz 1000 voltu, bojāšanu, kā dēļ radušies pārtraukumi patērētāju apgādē ar elektroenerģiju un nodarīts zaudējums tautsaimniecībai, -

uzliek naudas sodu pilsoņiem līdz divdesmit pieciem latiem un amatpersonām - līdz simt piecdesmit latiem.

(Ar grozījumiem, kas izdarīti 1994.gada 28.jūlija likumu - Ziņotājs, 1994, nr.17)

  94.pants. Noteikumu pārkāpšana par elektrisko tīklu aizsardzību,

      kuru spriegums pārsniedz 1000 voltu

Par elektrisko tīklu, kuru spriegums pārsniedz 1000 voltu, aizsardzības noteikumu pārkāpšanu, kā dēļ radušies vai varējuši rasties pārtraukumi patērētāju apgādē ar elektroenerģiju, elektrisko tīklu bojājumi vai citi zaudējumi tautsaimniecībai, -

uzliek naudas sodu pilsoņiem līdz piecdesmit latiem un amatpersonām - līdz divsimt latiem.

(Ar grozījumiem, kas izdarīti ar 1992.gada 11.jūlija likumu un 1994.gada 28.jūlija likumu - Ziņotājs, 1992, nr.29/31; 1994, nr.17)

  95.pants. Gāzes un elektroenerģijas izmantošanas noteikumu un

      normu pārkāpumi

 Par gāzes  pievadīšanu  gāzes  izmantošanas  iekārtām  bez  valsts gāzes
 uzraudzības iestāžu   atļaujas,  piešķirto  gāzes  fondu  pārsniegšanu  vai
 noteiktā  gāzes  patērēšanas  režīma  neievērošanu,  tās  patērēšanu  gāzes
 izmantošanas iekārtās bez apstiprinātām gāzes patēriņa īpatnējām normām vai
 šo īpatnējo normu pārsniegšanu -
 izsaka brīdinājumu  vai  uzliek naudas sodu uzņēmumu, apvienību, iestāžu
 un organizāciju  vadītājiem, vadītāju vietniekiem, galvenajiem enerģētiķiem
 (galvenajiem mehāniķiem),  cehu  un  dienestu  priekšniekiem  līdz  pieciem
 latiem.
 Par patērētāju  patvaļīgu  pieslēgšanu  pie  elektriskā tīkla bez valsts
 energokontroles iestāžu  atļaujas vai pievienotās jaudas palielināšanu virs
 līgumā uzrādītā  lieluma, par noteiktā elektropatēriņa režīma neievērošanu,
 patērētāju   pieslēgšanu    bez    uzskaites    aparātiem   vai   patvaļīgu
 elektroenerģijas uzskaites aparātu shēmas grozīšanu -
 uzliek naudas sodu amatpersonām līdz pieciem latiem.
 (Ar grozījumiem, kas izdarīti ar 1992.gada 11.jūlija likumu un 1994.gada
 28.jūlija likumu - Ziņotājs, 1992, nr.29/31, 1994, nr.17)

  96.pants. Gāzes izmantošanas iekārtu ekspluatācija bez gāzes

      patēriņa uzskaites

Par gāzes izmantošanas iekārtu ekspluatāciju bez gāzes patēriņa uzskaites vai bez siltumenerģijas un produkcijas uzskaites, kuras ražo, izmantojot gāzi, vai par to, ka nav (vai ir bojāti) gāzes izmantošanas iekārtas projektā paredzēto gāzes degšanas procesu automātiskās regulēšanas līdzekļu vai siltumtehniskās kontroles aparātu, vai siltumutilizācijas iekārtu, kas nodrošina gāzes racionālu un efektīvu izmantošanu, -

uzliek naudas sodu līdz simt latiem.

(Ar grozījumiem, kas izdarīti ar 1995.gada 19.jūlija likumu - Ziņotājs, 1995, nr.18)

  97.pants. Rezerves kurināmā saimniecības nesagatavotība darbam

Par gāzes lietotājam uzņēmumam, apvienībai, iestādei un organizācijai paredzētās rezerves kurināmā saimniecības nesagatavotību darbam vai gāzes izmantošanas iekārtu nesagatavotību darbam ar noteiktā veida rezerves kurināmo -

uzliek naudas sodu līdz simt latiem.

(Ar grozījumiem, kas izdarīti ar 1995.gada 19.jūlija likumu - Ziņotājs, 1995, nr.18)

  98.pants. Siltumapgādes tīklu bojāšana, patvaļīga pieslēgšanās

      gāzes apgādes sistēmām un siltumapgādes tīkliem

Par siltumapgādes tīklu vai to iekārtu bojāšanu, patvaļīgu pieslēgšanos gāzes apgādes sistēmām un siltumapgādes tīkliem -

uzliek naudas sodu līdz simt latiem.

(APP 1986.gada 20.jūnija dekrēta redakcijā ar grozījumiem, kas izdarīti ar APP 1987.gada 26.februāra dekrētu un 1995.gada 19.jūlija likumu - Ziņotājs, 1986, nr.26, 1987, nr.10, 1995, nr.18)

  98.1 pants. Sadzīvē izmantojamās enerģijas un gāzes lietošanas

      noteikumu pārkāpšana

Par elektriskās enerģijas un siltumenerģijas vai gāzes patvaļīgu izmantošanu mantkārīgā nolūkā, kā arī par sadzīvē izmantojamās elektriskās enerģijas un siltumenerģijas vai gāzes lietošanas noteikumu pārkāpšanu, ja ar to nav nodarīts būtisks kaitējums, -

uzliek naudas sodu līdz piecdesmit latiem.

(APP 1986.gada 20.jūnija dekrēta redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1986, nr.26, 1995, nr.18)

  98.2 pants. Gāzes vadu bojāšana darbu veikšanas laikā

Par gāzes vadu (izņemot maģistrālos) un to iekārtu bojāšanu darbu veikšanas laikā -

uzliek naudas sodu personām līdz piecdesmit latiem un amatpersonām - līdz simt latiem.

(APP 1987.gada 26.februāra dekrēta redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1987, nr.10, 1995, nr.18)

  99. pants. Metroloģisko prasību neievērošana

Par neatbilstošu fizikālo lielumu mērvienību un to apzīmējumu lietošanu; par tādu mērīšanas līdzekļu lietošanu, kuri noteiktā kārtībā nav iekļauti Valsts mērīšanas līdzekļu reģistrā; par nesertificētu vai bojātu mērīšanas līdzekļu lietošanu, kuri iekļauti valsts metroloģiskajai kontrolei pakļauto mērīšanas līdzekļu sarakstā; par valsts metroloģiskajai kontrolei pakļauto mērīšanas līdzekļu izgatavošanu, remontu vai realizāciju bez noteiktā kārtībā izdotas licences; par valsts metroloģiskajai kontrolei pakļauto mērīšanas līdzekļu ekspluatācijas noteikumu neievērošanu un ar tiem saistīto mērīšanas procesu nepareizu izpildi; par izplatīšanai sagatavoto fasēto preču daudzuma neatbilstību normatīvo dokumentu prasībām -

izsaka brīdinājumu vai uzliek personām, kuru pienākums ir metroloģisko prasību ievērošana, naudas sodu līdz divsimt latiem.

(1997.gada 2.oktobra likuma redakcijā - Ziņotājs, 1997, nr.22)

                             Devītā nodaļa
              ADMINISTRATĪVIE PĀRKĀPUMI LAUKSAIMNIECĪBĀ.
               VETERINĀRI SANITĀRO NOTEIKUMU PĀRKĀPŠANA

  100.pants. Sējumu nobradāšana vai stādījumu bojāšana

Par sējumu nobradāšanu, uz lauka esošās savāktās lauksaimniecības kultūru ražas bojāšanu vai iznīcināšanu, stādījumu bojāšanu, ko izdarījuši lopi vai putni, -

uzliek naudas sodu personām līdz desmit latiem un amatpersonām - līdz piecdesmit latiem.

Par sējumu nobradāšanu, uz lauka esošās savāktās lauksaimniecības kultūru ražas bojāšanu vai iznīcināšanu, stādījumu bojāšanu, kas izdarīta atkārtoti gada laikā pēc naudas soda uzlikšanas par tādu pašu pārkāpumu, -

uzliek naudas sodu personām līdz piecdesmit latiem un amatpersonām - līdz simt latiem.

Par braukšanu pa sējumiem vai stādījumiem ar pajūgu -

uzliek naudas sodu līdz piecdesmit latiem.

Par braukšanu pa sējumiem vai stādījumiem ar automobili, traktoru, kombainu vai citu mašīnu -

uzliek naudas sodu līdz simt latiem.

(Ar grozījumiem, kas izdarīti ar APP 1987.gada 9.decembra dekrētu, 1992.gada 3.novembra likumu un 1995.gada 19.jūlija likumu - Ziņotājs, 1987, nr.51, 1992, nr.46/47/48, 1995, nr.18)

  101.pants. Augu karantīnas noteikumu pārkāpšana

Par cīņai ar slimībām, kaitēkļiem un nezālēm paredzēto augu karantīnas noteikumu pārkāpšanu -

uzliek naudas sodu līdz divsimt latiem.

(1996.gada 11.aprīļa likuma redakcijā - Ziņotājs, 1996, nr.10)

  102.pants. Materiālu ievešana un izvešana bez karantīnas pārbaudes

      un attiecīgas apstrādes

Par karantīnas pārbaudei un attiecīgai apstrādei pakļaujamo materiālu ievešanu un izvešanu no pierobežas jūras ostām, dzelzceļa stacijām, lidostām, autostacijām un citiem pierobežas punktiem bez šādas pārbaudes un apstrādes -

uzliek naudas sodu līdz divsimt latiem.

(1996.gada 11.aprīļa likuma redakcijā - Ziņotājs, 1996, nr.10)

  102.1 pants. Selekcionāra tiesību pārkāpšana

Par selekcionāra tiesību pārkāpšanu -

uzliek naudas sodu pilsoņiem līdz simt piecdesmit latiem un amatpersonām - līdz divsimt piecdesmit latiem.

(1994.gada 28.jūlija likuma redakcijā - Ziņotājs, 1994, nr.17)

  102.2 pants. Augu aizsardzības līdzekļu ievešanas, izplatīšanas,

      glabāšanas un lietošanas noteikumu pārkāpšana

Par Latvijā nereģistrētu augu aizsardzības līdzekļu ievešanu vai izplatīšanu -

uzliek naudas sodu līdz divsimt latiem, konfiscējot nereģistrētos augu aizsardzības līdzekļus.

Par augu aizsardzības līdzekļu tirdzniecības, glabāšanas vai lietošanas noteikumu pārkāpšanu -

uzliek naudas sodu līdz simt piecdesmit latiem, konfiscējot augu aizsardzības līdzekļus vai bez konfiskācijas.

(1996.gada 11.aprīļa likuma redakcijā - Ziņotājs, 1996, nr.10)

       103.pants. Zemes  īpašnieku (lietotāju) atbildība, ja viņi neveic
                  nezāļu, lauksaimniecības   augu  kaitēkļu  un  slimību
                  apkarošanas pasākumus

Par nezāļu, lauksaimniecības augu kaitēkļu un slimību apkarošanas obligāto pasākumu savlaicīgu neveikšanu -

uzliek naudas sodu zemes īpašniekiem (lietotājiem) līdz divdesmit pieciem latiem.

Par tādiem pašiem pārkāpumiem, ja tie izdarīti atkārtoti gada laikā pēc administratīvā soda uzlikšanas, -

uzliek naudas sodu zemes īpašniekiem (lietotājiem) līdz piecdesmit latiem.

(1996.gada 11.aprīļa likuma redakcijā - Ziņotājs, 1996, nr.10)

  103.1 pants. Narkotiskās vielas saturošu augu sējumu apsardzības

      nenodrošināšana

Par pasākumu neveikšanu narkotiskās vielas saturošu augu sējumu, šo kultūru ražas uzglabāšanas un pārstrādes vietu noteiktā apsardzības režīma nodrošināšanai, kā arī par pasākumu neveikšanu narkotiskās vielas saturošu atlikumu iznīcināšanai pēc ražas novākšanas un ražošanas atkritumu iznīcināšanai -

uzliek naudas sodu amatpersonām līdz simt latiem.

(1997.gada 28.maija likuma redakcijā - Ziņotājs, 1997, nr.13)

  103.2 pants. Narkotiskās vielas saturošu augu neatļauta sēšana

      vai audzēšana

Par narkotiskās vielas saturošu augu neatļautu sēšanu vai audzēšanu -

izsaka brīdinājumu vai uzliek naudas sodu līdz divsimt latiem.

(1997.gada 28.maija likuma redakcijā - Ziņotājs, 1997, nr.13)

  103.3 pants. Lauksaimniecības produkcijas kvalitātes noteikumu

      pārkāpšana

Par noteiktajām prasībām neatbilstošas lauksaimniecības produkcijas ražošanu pārdošanai un tās realizāciju, kā arī par neatbilstošu iepērkamās lauksaimniecības produkcijas kvalitātes vērtējumu -

uzliek naudas sodu līdz simt piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1992, nr.29/31, 1994, nr.17)

       103.4  pants.   Lauksaimniecības   produkcijas  kvalitātes  valsts
                       uzraudzības    iestāžu    amatpersonu   norādījumu
                       nepildīšana
 (Izslēgts ar 1994.gada 17.februāra likumu - Ziņotājs, 1994, nr.6)

  103.5 pants. Sēklkopības noteikumu pārkāpšana

Par sēklu standartu, sēklu audzēšanas, sagatavošanas, glabāšanas vai realizēšanas noteikumu pārkāpšanu -

uzliek naudas sodu līdz piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  103.6 pants. Graudu un labības produktu uzglabāšanas un uzskaites

      noteikumu pārkāpšana

Par iepērkamo vai izsniedzamo graudu vai labības produktu kvalitātes vai svara nepareizu noteikšanu, nesavlaicīgu vai nepareizu norēķināšanos par tiem uzņēmumos vai organizācijās, kas īsteno operācijas ar graudiem vai labības produktiem,-

uzliek naudas sodu amatpersonām līdz divsimt piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, 29./31.nr, 1995, nr.18)

  104.pants. Traktoru, mašīnu un iekārtu ekspluatācijas drošības

      noteikumu pārkāpšana

Par traktoru vai citu pašgājēju mašīnu ekspluatācijas drošības noteikumu pārkāpšanu objektos, kuri pakļauti valsts tehniskās uzraudzības iestāžu kontrolei, -

uzliek naudas sodu līdz simt latiem vai atņem tiesības vadīt šos traktorus vai mašīnas uz laiku līdz trim mēnešiem.

Par iekārtu un stacionāru mašīnu ekspluatācijas drošības noteikumu pārkāpšanu objektos, kuri pakļauti valsts tehniskās uzraudzības iestāžu kontrolei, -

uzliek naudas sodu līdz simt piecdesmit latiem.

(1992.gada 11.jūlija likuma redakcijā un ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  105.pants. Karantīnas noteikumu un citu veterināro noteikumu

      pārkāpšana dzīvnieku lipīgo slimību skartā punktā un

      apdraudētā joslā

Par normatīvajos aktos vai pašvaldību lēmumos noteikto karantīnas vai citu veterināro noteikumu pārkāpšanu dzīvnieku lipīgo slimību skartā punktā vai apdraudētā joslā, -

uzliek naudas sodu pilsoņiem līdz septiņdesmit pieciem latiem un amatpersonām - līdz simt piecdesmit latiem.

(1994.gada 28.jūlija likuma redakcijā - Ziņotājs, 1994, nr.17)

  105.1 pants. Ciltsdarba noteikumu pārkāpšana

Par pārraudzības darba vai ciltsdokumentu noformēšanas noteikumu pārkāpšanu, ciltsdarba tehnoloģijas neievērošanu vai mazvērtīga vaislas materiāla izmantošanu -

uzliek naudas sodu personām līdz piecdesmit latiem un amatpersonām - līdz simt latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  106.pants. Suņu un kaķu turēšanas noteikumu pārkāpšana

Par suņu un kaķu turēšanas noteikumu pārkāpšanu -

izsaka brīdinājumu vai uzliek naudas sodu personām līdz desmit latiem un amatpersonām - līdz trīsdesmit latiem.

Par tiem pašiem pārkāpumiem, ja tie izdarīti atkārtoti gada laikā vai ja to rezultātā nodarīts fizisks vai materiāls zaudējums, -

uzliek naudas sodu personām līdz divdesmit latiem un amatpersonām - līdz sešdesmit latiem.

(APP 1987.gada 23.aprīļa dekrēta redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1987, nr.18, 1995, nr.18)

  107.pants. Dzīvnieku slēpšana un izvairīšanās no to uzskaites

Ja dzīvnieku īpašnieks slēpj dzīvniekus no valsts veterinārā inspektora vai izvairās no to uzskaites pašvaldībā, -

uzliek naudas sodu līdz divdesmit pieciem latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.46/47/48, 1995, nr.18)

      108.pants. Dzīvnieku    turēšanas,    ēdināšanas,    izmantošanas,
                 pārvadāšanas, izstādīšanas, tirdzniecības un izsolīšanas
                 zoohigiēnisko,  veterinārsanitāro,   pretepizootisko  un
                 citu noteikumu pārkāpšana

Dzīvnieku īpašniekam vai citai atbildīgai personai, kas pārkāpj dzīvnieku turēšanas, ēdināšanas, izmantošanas, pārvadāšanas, izstādīšanas, tirdzniecības vai izsolīšanas zoohigiēniskos, veterinārsanitāros, pretepizootiskos vai citus noteikumus, kas paredzēti Latvijas Republikas likumā "Par veterinārmedicīnu" vai Valsts veterinārā departamenta apstiprinātajos un publicētajos normatīvajos priekšrakstos, -

uzliek naudas sodu līdz piecdesmit latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.46/47/48, 1995, nr.18)

       108.1 pants.  Valsts  veterinārā  departamenta  apstiprinātajos un
                     publicētajos normatīvajos  priekšrakstos   paredzēto
                     dzīvnieku    produkcijas    ieguves,     pārstrādes,
                     uzglabāšanas,    pārvadāšanas     un    realizācijas
                     veterinārsanitāro noteikumu pārkāpšana

Par Valsts veterinārā departamenta apstiprinātajos un publicētajos normatīvajos priekšrakstos paredzēto dzīvnieku produkcijas ieguves, pārstrādes, uzglabāšanas, pārvadāšanas vai realizācijas veterinārsanitāro noteikumu pārkāpšanu -

uzliek naudas sodu personām līdz piecdesmit latiem un amatpersonām - līdz simt latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda uzlikšanas, -

uzliek naudas sodu personām līdz septiņdesmit pieciem latiem un amatpersonām - līdz simt piecdesmit latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.46/47/48, 1995, nr.18)

  108.2 pants. Dzīvnieku līķu un kaušanas atlieku novākšanas un

      utilizēšanas, dzīvnieku kapsētu iekārtošanas un

      uzturēšanas noteikumu pārkāpšana

Par dzīvnieku līķu vai kaušanas atlieku novākšanas vai utilizēšanas, dzīvnieku kapsētu iekārtošanas vai uzturēšanas noteikumu pārkāpšanu -

uzliek naudas sodu līdz piecdesmit latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.46/47/48, 1995, nr.18)

       108.3  pants.   Dzīvnieku  barības  un  veterināro  zāļu  līdzekļu
                       ražošanas  un  realizācijas  veterināro  noteikumu
                       pārkāpšana

Par dzīvnieku barības vai veterināro zāļu līdzekļu ražošanas vai realizācijas veterināro noteikumu pārkāpšanu -

uzliek naudas sodu līdz piecdesmit latiem, konfiscējot dzīvnieku barības vai veterināro zāļu līdzekļus vai bez konfiskācijas.

(1992.gada 3.novembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.46/47/48, 1995, nr.18)

  108.4 pants. Eksportam, importam izvirzīto veterināro prasību

      neievērošana

Par eksportam vai importam izvirzīto veterināro prasību neievērošanu -

uzliek naudas sodu personām līdz piecdesmit latiem un amatpersonām - līdz simt latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, 45./46./47.nr, 1995, nr.18)

                            Desmitā nodaļa
                 ADMINISTRATĪVIE PĀRKĀPUMI TRANSPORTĀ,
                         CEĻU UN SAKARU NOZARĒ

  109.pants. Kustības drošības noteikumu pārkāpšana dzelzceļa

      transportā

Par sliežu ceļu, meža aizsargstādījumu, sniega aizsargu vai citu ceļa objektu, kā arī signalizācijas vai sakaru būvju vai iekārtu bojāšanu -

uzliek naudas sodu personām līdz divdesmit pieciem latiem un amatpersonām - līdz piecdesmit latiem.

Par noteikumu pārkāpšanu, kādi noteikti pajūgu braukšanai vai lopu dzīšanai pāri sliežu ceļiem, kā arī par lopu ganīšanu dzelzceļa tuvumā -

izsaka brīdinājumu vai uzliek naudas sodu personām no pieciem līdz desmit latiem un amatpersonām - no divdesmit pieciem līdz piecdesmit latiem.

Par noteikto gabarītu neievērošanu kravas iekraušanā vai izkraušanā -

uzliek naudas sodu amatpersonām līdz piecdesmit latiem.

Par tādu priekšmetu likšanu uz sliežu ceļiem, kuri var traucēt vilcienu kustību, -

uzliek naudas sodu no divdesmit pieciem līdz piecdesmit latiem.

Par iešanu pa sliežu ceļiem ārpus norādītajām vietām -

izsaka brīdinājumu vai uzliek naudas sodu līdz pieciem latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  110.pants. Dzelzceļa transporta līdzekļu lietošanas noteikumu

      pārkāpšana

Par pasažieru vagonu iekšējā aprīkojuma, lokomotīvju vai vagonu logu stiklu bojāšanu -

uzliek naudas sodu no divdesmit pieciem līdz piecdesmit latiem.

Par vilciena sastāvā ietilpstošu vagonu bremžu maģistrāles gala krāna patvaļīgu aiztaisīšanu vai vilciena patvaļīgu apturēšanu ar trauksmes bremzi, atvienojot bremžu gaisa maģistrāli vai citādā veidā bez vajadzības,-

uzliek naudas sodu no desmit līdz divdesmit pieciem latiem.

Par smēķēšanu dzelzceļa transporta objektos, kur tas ir aizliegts, -

izsaka brīdinājumu vai uzliek naudas sodu līdz pieciem latiem.

Par atkritumu, taras, iepakojuma materiālu vai citu priekšmetu izmešanu no dzelzceļa transporta līdzekļiem -

izsaka brīdinājumu vai uzliek naudas sodu no pieciem līdz desmit latiem.

Par patvaļīgu braukšanu kravas vilcienā, par iekāpšanu vai izkāpšanu vilciena kustības laikā, kā arī par braukšanu uz vagonu kāpšļiem vai jumtiem -

uzliek naudas sodu līdz divdesmit pieciem latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  111.pants. Lidojumu drošības noteikumu pārkāpšana

Par tādu ēku un citu objektu celtniecību vai izvietošanu bez Civilās aviācijas administrācijas attiecīgas atļaujas, kuri var radīt draudus gaisa kuģu lidojumu drošībai, -

uzliek naudas sodu līdz divsimt piecdesmit latiem.

Par lidlauka un gaisa trases ekspluatācijas noteikumu pārkāpšanu -

uzliek naudas sodu līdz divsimt piecdesmit latiem.

Par jebkādu vispāratzītajām lidlauku pazīšanas zīmēm un ierīcēm līdzīgu marķēšanas zīmju un ierīču izvietošanu lidlauka tuvumā -

uzliek naudas sodu līdz divsimt piecdesmit latiem.

Par pirotehnisko izstrādājumu dedzināšanu lidlauka tuvumā bez lidlauka administrācijas atļaujas -

uzliek naudas sodu līdz divsimt piecdesmit latiem.

Par tādu objektu ierīkošanu, kuri veicina gaisa kuģu lidojumiem bīstamu putnu masveida koncentrāciju,-

uzliek naudas sodu līdz divsimt piecdesmit latiem.

Par tādu noteikumu nepildīšanu, kuri paredz marķējuma un aizsarggaismu izvietošanu uz ēkām un būvēm,-

uzliek naudas sodu līdz divsimt piecdesmit latiem.

Par lidlauka iekārtas, lidlauka zīmju, gaisa kuģu un to iekārtas bojāšanu -

uzliek naudas sodu līdz divsimt piecdesmit latiem.

Par nesankcionētu iekļūšanu lidostas kontrolējamā zonā, staigāšanu vai braukšanu pa lidostas kontrolējamo zonu bez attiecīgas atļaujas -

uzliek naudas sodu līdz simt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

  112.pants. Bīstamu izstrādājumu vai vielu pārvadāšanas noteikumu

      pārkāpšana gaisa transportā

Par bīstamu izstrādājumu vai vielu pārvadāšanas noteikumu pārkāpšanu gaisa transportā -

uzliek naudas sodu līdz divsimt piecdesmit latiem, konfiscējot minētos izstrādājumus un vielas.

To bīstamo izstrādājumu vai vielu sarakstu, par kuru pārvadāšanas noteikumu pārkāpšanu šajā pantā noteikta administratīvā atbildība, reglamentē attiecībā uz gaisa transportu spēkā esošie pārvadāšanas noteikumi.

(1997.gada 28.maija likuma redakcijā - Ziņotājs, 1997, nr.13)

       113.pants. Aviācijas    departamenta   un   Civilās   aviācijas
                  administrācijas amatpersonu norādījumu nepildīšana

Par to norādījumu nepildīšanu, kurus savas kompetences ietvaros devušas Aviācijas departamenta vai Civilās aviācijas administrācijas amatpersonas, lai novērstu civilās aviācijas darbību reglamentējošo normatīvo aktu pārkāpumus, -

uzliek naudas sodu no piecdesmit līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

114.pants. Gaisa telpas izmantošanas noteikumu pārkāpšana

Par gaisa kuģu lidojumiem, visu veidu darbību, kas saistīta ar materiālo objektu pacelšanu, pārvietošanu vai nolaišanu gaisa telpā, kā arī par raķešu palaišanu bez attiecīgas atļaujas -

uzliek naudas sodu līdz divsimt piecdesmit latiem.

Par gaisa kuģu un citu materiālo objektu lidojumu drošību apdraudošu visu veidu šaušanu, spridzināšanas darbiem un darbību, kas saistīta ar gaismas, radio un visu veidu elektromagnētisko izstarojumu un veikta bez attiecīgas atļaujas,-

uzliek naudas sodu līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

  114.1 pants. Gaisa kuģa ekspluatācijas noteikumu pārkāpšana

Par lidojumu veikšanu ar nereģistrētu gaisa kuģi, kā arī ar gaisa kuģi, uz kura nav atveidota gaisa kuģa reģistrācijas valsts noteikumiem atbilstoša nacionālās piederības zīme un reģistrācijas zīme, -

uzliek naudas sodu līdz divsimt piecdesmit latiem.

Par lidojumu veikšanu ar gaisa kuģi bez apliecības par tā derīgumu lidojumiem vai pēc šīs apliecības derīguma termiņa izbeigšanās -

uzliek naudas sodu līdz divsimt piecdesmit latiem.

Par gaisa kuģu lidojumu noteikumu un instrukciju pārkāpšanu -

uzliek naudas sodu līdz divsimt piecdesmit latiem.

Par gaisa kuģa tehniskās apkopes noteikumu un instrukciju pārkāpšanu -

uzliek naudas sodu līdz divsimt piecdesmit latiem.

Par gaisa kuģa ekspluatanta apliecībā un darbības specifikācijās noteikto nosacījumu pārkāpšanu -

uzliek naudas sodu līdz divsimt piecdesmit latiem.

Par tādas rakstveida informācijas nesniegšanu Civilās aviācijas administrācijai, kas saistīta ar to nosacījumu grozījumiem, uz kuru pamata tika izdota gaisa kuģa ekspluatanta apliecība, -

uzliek naudas sodu līdz divsimt piecdesmit latiem.

Par nepatiesu ziņu sniegšanu Civilās aviācijas administrācijai -

uzliek naudas sodu līdz divsimt piecdesmit latiem.

Par civilās aviācijas darbību, ar kuru tiek pārkāpti obligātās apdrošināšanas noteikumi, -

uzliek naudas sodu līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

115.pants. Kustības noteikumu pārkāpšana jūras transportā

Par noteikumu pārkāpšanu, kādi pieņemti kuģu ieiešanai ostā un iziešanai no tās, kuģu kustībai un stāvēšanai ostas ūdeņos, kā arī par noteikumu pārkāpšanu, kuri garantē pasažieru drošību, viņiem uzkāpjot uz kuģiem, brauciena laikā un nokāpjot no kuģiem, -

uzliek naudas sodu no divdesmit pieciem līdz piecdesmit latiem.

Par ūdenslīdēju darbu veikšanu ostas ūdeņos bez attiecīgas atļaujas, kā arī par signalizēšanas noteikumu neievērošanu šo darbu laikā -

uzliek naudas sodu līdz piecdesmit latiem.

(APP 1986.gada 2.decembra dekrēta redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1986, nr.50, 1995, nr.18)

  116.pants. Jūras transporta noteikumu pārkāpšana

Par jūras transporta noteikumu pārkāpšanu:

1) kuģa dokumentos noteiktā kuģošanas (zvejas) rajona robežu pārkāpšanu;

2) lielāka pasažieru skaita uzņemšanu, nekā atļauts kuģa dokumentos;

3) kuģa dokumentu neuzrādīšanu;

4) atteikšanos dot paskaidrojumus ostas kapteiņdienestam;

5) kuģa dziļāku piekraušanu, nekā atļauj kravas marka;

6) kuģa apkalpes nepareizu sakomplektēšanu;

7) neapmierinošu kuģa ārējo izskatu;

8) karoga pacelšanas noteikumu pārkāpšanu;

9) kravas markas un kuģa dūmeņa zīmes neapmierinošu noformējumu;

10) ostas akvatorijas vai teritorijas piesārņošanu;

11) par citiem jūras transporta noteikumu pārkāpumiem, kas apdraud cilvēku vai kuģu drošību, -

uzliek naudas sodu kuģa kapteinim, kuģa īpašniekam vai kuģa fraktētājam līdz simt latiem.

Par tām pašām darbībām, ja tās atkārtoti izdarītas gada laikā pēc administratīvā soda uzlikšanas, -

uzliek naudas sodu kuģa kapteinim, kuģa īpašniekam vai kuģa fraktētājam no simt piecdesmit līdz divsimt piecdesmit latiem, kuģa īpašniekam vai kuģa fraktētājam uz laiku līdz trim gadiem atņemot tiesības nodarboties ar jūras satiksmes pakalpojumiem un kuģa kapteinim uz laiku līdz trim gadiem atņemot tiesības ieņemt kapteiņa amatu.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  117.pants. Kustības drošības noteikumu pārkāpšana upju transportā

Par kuģošanas noteikumu pārkāpšanu iekšējos ūdensceļos, taču un citu ierīču iekārtošanu zivju zvejošanai iekšējo ūdensceļu kuģošanas iecirkņos vai peldošo un krasta navigācijas un norādījuma zīmju pārvietošanu bez attiecīgas atļaujas, kā arī par šo zīmju iznīcināšanu, bojāšanu un noraušanu vai par ostas un hidrotehnisko būvju, ierīču un iekārtas bojāšanu -

uzliek naudas sodu no piecdesmit līdz septiņdesmit pieciem latiem.

Par ūdenslīdēju darbu veikšanu ostas ūdeņos bez attiecīgas atļaujas, kā arī par signalizēšanas noteikumu neievērošanu šo darbu laikā -

uzliek naudas sodu līdz piecdesmit latiem.

(APP 1986.gada 2.decembra dekrēta redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1986, nr.50, 1995, nr.18)

  118.pants. Mazo kuģu reģistrācijas, uzskaites un lietošanas

      noteikumu pārkāpšana

Par mazo kuģu reģistrācijas un uzskaites noteikumu pārkāpšanu -

uzliek naudas sodu līdz septiņdesmit pieciem latiem.

Par mazo kuģu un to stāvvietu bāzu (būvju) lietošanas noteikumu pārkāpšanu -

uzliek naudas sodu līdz divsimt piecdesmit latiem vai atņem mazā kuģa vadīšanas tiesības uz laiku līdz trim gadiem.

(1995.gada 19.jūlija likuma redakcijā - Ziņotājs, 1995, nr.18)

  119.pants. Upju transporta līdzekļu lietošanas noteikumu

      pārkāpšana

Par upju transporta pasažieru kuģu iekšējā aprīkojuma bojāšanu -

uzliek naudas sodu līdz divdesmit pieciem latiem.

Par smēķēšanu uz upju transporta kuģiem neatļautās vietās -

izsaka brīdinājumu vai uzliek naudas sodu līdz pieciem latiem.

(APP 1986.gada 2.decembra dekrēta redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1986, nr.50, 1995, nr.18)

  120.pants. Ugunsdrošības noteikumu pārkāpšana dzelzceļa, jūras,

      upju un gaisa transportā

Par ugunsdrošības noteikumu pārkāpšanu dzelzceļa, jūras un upju transportā -

uzliek naudas sodu no desmit latiem līdz piecdesmit latiem.

Par ugunsdrošības noteikumu pārkāpšanu gaisa transportā -

uzliek naudas sodu no desmit latiem līdz simt latiem.

(Ar grozījumiem, kas izdarīti ar 1996.gada 11.aprīļa likumu - Ziņotājs, 1996, nr.10)

  121.pants. Transportlīdzekļu ekspluatācijas noteikumu pārkāpšana

Par drošības jostu vai aizsargķiveru lietošanas noteikumu pārkāpšanu -

uzliek naudas sodu transportlīdzekļu vadītājiem līdz trim latiem.

Par tādu transportlīdzekļu vadīšanu, kuriem noteiktā kārtībā nav izdarīta valsts tehniskā apskate, kā arī par tādu transportlīdzekļu vadīšanu, kuri nav reģistrēti noteiktā kārtībā, -

uzliek naudas sodu no pieciem līdz desmit latiem.

Par tādu transportlīdzekļu vadīšanu, ar kuriem to bojājumu dēļ braukt ir aizliegts vai kuriem kaut viena valsts numura zīme nav nostiprināta šim nolūkam paredzētajā vietā,-

uzliek naudas sodu no desmit līdz piecpadsmit latiem vai atņem transportlīdzekļu vadīšanas tiesības uz laiku no viena mēneša līdz trim mēnešiem.

Par speciālu gaismas vai skaņu signālu (kas ir reģistrēti noteiktā kārtībā) lietošanu, ja tā nav saistīta ar neatliekamu dienesta uzdevumu izpildīšanu,-

uzliek naudas sodu līdz piecpadsmit latiem vai atņem transportlīdzekļu vadīšanas tiesības uz laiku līdz trim mēnešiem.

Par tādu transportlīdzekļu vadīšanu, kuriem kaut viena valsts numura zīme ir apslēpta, viltota vai neatbilst reģistrācijas dokumentiem, kā arī par tādu transportlīdzekļu vadīšanu, kuriem nav kaut vienas valsts numura zīmes,-

uzliek naudas sodu no divdesmit pieciem līdz piecdesmit latiem vai atņem transportlīdzekļu vadīšanas tiesības uz laiku no sešiem līdz divpadsmit mēnešiem.

Par tādu transportlīdzekļu vadīšanu, kuri ir aprīkoti ar speciālu gaismas vai skaņu signālu, kas nav reģistrēts noteiktā kārtībā, vai kuriem izmantots krāsojums, ko nosaka valsts standarts operatīvajiem transportlīdzekļiem, bet kuri nav reģistrēti noteiktā kārtībā kā operatīvie transportlīdzekļi,-

uzliek naudas sodu no piecdesmit līdz simt latiem vai atņem transportlīdzekļu vadīšanas tiesības uz laiku no sešiem līdz divpadsmit mēnešiem.

Par tādu transportlīdzekļu vadīšanu, kuri ir aprīkoti ar ierīcēm (antiradaru u.tml.), kas var uztvert braukšanas ātruma kontroles mērierīču raidītos signālus,-

uzliek naudas sodu no desmit līdz piecpadsmit latiem.

Par tādu transportlīdzekļu vadīšanu, kuri ir aprīkoti ar ierīcēm (antiradaru u.tml.), kas var radīt traucējumus braukšanas ātruma kontroles mērierīču darbībai,-

uzliek naudas sodu līdz piecdesmit latiem vai atņem transportlīdzekļu vadīšanas tiesības uz laiku līdz trim mēnešiem.

Par transportlīdzekļiem šajā pantā, šā kodeksa 122.- 126., 126.1 - 126.4 pantā, 130. panta pirmajā daļā un 131. pantā uzskatāmi automobiļi, traktori un pašgājējas mašīnas, tramvaji un trolejbusi, motocikli, kā arī piekabes savienojumā ar mehāniskajiem transportlīdzekļiem, izņemot mopēdus un velosipēdus.

(1997.gada 19.jūnija likuma redakcijā - Ziņotājs, 1997, nr.16)

  122.pants. Atļautā braukšanas ātruma pārsniegšana

Par atļautā braukšanas ātruma pārsniegšanu ne vairāk kā par divdesmit kilometriem stundā -

uzliek naudas sodu līdz pieciem latiem.

Par atļautā braukšanas ātruma pārsniegšanu vairāk par divdesmit kilometriem stundā, bet ne vairāk kā par četrdesmit kilometriem stundā -

uzliek naudas sodu līdz piecpadsmit latiem vai atņem transportlīdzekļu vadīšanas tiesības uz laiku no viena mēneša līdz trim mēnešiem.

Par šā panta otrajā daļā paredzētajām darbībām, ja tās izdarītas apdzīvotā vietā, kura apzīmēta ar 518. ceļa zīmi "Apdzīvotas vietas sākums" vai ar 528. ceļa zīmi "Dzīvojamā zona",-

uzliek naudas sodu līdz trīsdesmit latiem vai atņem transportlīdzekļu vadīšanas tiesības uz laiku līdz sešiem mēnešiem.

Par atļautā braukšanas ātruma pārsniegšanu vairāk par četrdesmit kilometriem stundā -

uzliek naudas sodu no divdesmit līdz piecdesmit latiem vai atņem transportlīdzekļu vadīšanas tiesības uz laiku no trim līdz sešiem mēnešiem.

Par šā panta ceturtajā daļā paredzētajām darbībām, ja tās izdarītas apdzīvotā vietā, kura apzīmēta ar 518.ceļa zīmi "Apdzīvotas vietas sākums" vai ar 528. ceļa zīmi "Dzīvojamā zona",-

uzliek naudas sodu no piecdesmit līdz septiņdesmit pieciem latiem vai atņem transportlīdzekļu vadīšanas tiesības uz laiku no trim līdz deviņiem mēnešiem.

(1997.gada 19.jūnija likuma redakcijā - Ziņotājs, 1997, nr.16)

  122.1 pants. Ceļa zīmju prasību neievērošana, cilvēku vai kravas

      pārvadāšanas noteikumu un citu satiksmes noteikumu

      pārkāpšana

Transportlīdzekļu vadītājiem par brīdinājuma signālu došanas noteikumu pārkāpšanu pirms pārkārtošanās, pagrieziena vai braukšanas virziena maiņas, kā arī par apstāšanās vai stāvēšanas noteikumu pārkāpšanu -

uzliek naudas sodu līdz pieciem latiem.

Transportlīdzekļu vadītājiem par braukšanu pa ietvēm vai gājēju celiņiem, par to, ka pārkāpti noteikumi, kas regulē braukšanas kārtību pa automaģistrālēm, braukšanu gar sabiedriskā transporta pieturām vai pāri gājēju pārejām, par pasažieru vai kravas pārvadāšanas noteikumu pārkāpšanu, kā arī par ceļa zīmju vai brauktuves apzīmējumu prasību neievērošanu, par apgaismošanas ierīču lietošanas noteikumu pārkāpšanu -

uzliek naudas sodu līdz desmit latiem.

Par luksofora aizlieguma signāla vai atbilstoša regulētāja žesta neievērošanu, par ceļa nedošanu operatīvajiem transportlīdzekļiem, par avārijas gaismas signalizācijas vai avārijas zīmes lietošanas noteikumu neievērošanu, kā arī par apdzīšanas noteikumu pārkāpšanu vai braukšanu pa tramvaja pretējā virziena sliežu klātni -

uzliek naudas sodu no piecpadsmit līdz divdesmit pieciem latiem vai atņem transportlīdzekļu vadīšanas tiesības uz laiku līdz sešiem mēnešiem.

(1997.gada 19.jūnija likuma redakcijā - Ziņotājs, 1997, nr.16)

  122.2 pants. Satiksmes noteikumu pārkāpums, kura dēļ radusies

      avārijas situācija

Par satiksmes noteikumu pārkāpumu, kura dēļ radusies avārijas situācija, tas ir, citi kustības dalībnieki bijuši spiesti krasi mainīt ātrumu, kustības virzienu vai veikt citus pasākumus savas drošības vai citu personu drošības garantēšanai,-

uzliek naudas sodu no piecpadsmit līdz divdesmit pieciem latiem vai atņem transportlīdzekļu vadīšanas tiesības uz laiku no trim līdz sešiem mēnešiem.

(1997.gada 19.jūnija likuma redakcijā - Ziņotājs, 1997, nr.16)

  122.3 pants. Piedalīšanās transportlīdzekļu grupu braucienos

Par piedalīšanos transportlīdzekļu grupu (vairāk par diviem) braucienos, kas rada satiksmes traucējumus,-

uzliek naudas sodu no piecpadsmit līdz divdesmit pieciem latiem vai atņem transportlīdzekļu vadīšanas tiesības uz laiku no trim līdz sešiem mēnešiem.

(1997.gada 19.jūnija likuma redakcijā - Ziņotājs, 1997, nr.16)

  123.pants. Dzelzceļa pārbrauktuvju šķērsošanas noteikumu

      pārkāpšana, ko izdara transporta līdzekļu vadītāji

Transporta līdzekļu vadītājiem par dzelzceļa pārbrauktuvju šķērsošanas noteikumu pārkāpšanu -

uzliek naudas sodu līdz divdesmit pieciem latiem vai atņem transporta līdzekļa vadīšanas tiesības uz laiku līdz sešiem mēnešiem.

(1991.gada 2.janvāra likuma redakcijā ar grozījumiem, kas izdarīti ar 1996.gada 11.aprīļa likumu - Ziņotājs, 1991, nr.5/6; 1996, nr.10)

  124.pants. Transporta līdzekļu vadīšana alkoholisko dzērienu,

      narkotisko vai citu apreibinošo vielu iespaidā

Personām par transporta līdzekļu vadīšanu, kā arī par transporta līdzekļu praktiskās vadīšanas apmācību alkoholisko dzērienu, narkotisko vai citu apreibinošo vielu iespaidā -

uzliek naudas sodu no piecdesmit līdz simt latiem vai atņem transportlīdzekļu vadīšanas tiesības uz laiku no divpadsmit līdz divdesmit četriem mēnešiem.

(1992.gada 3.novembra likuma redakcijā ar grozījumiem, kas izdarīti ar 1997.gada 19.jūnija likumu - Ziņotājs, 1992, nr.46/47/48; 1997, nr.16)

       125.pants. Satiksmes   noteikumu   pārkāpumi,  kuru  dēļ  bojāti
                  transportlīdzekļi  vai  citāda  manta,  kā  arī  citi
                  satiksmes noteikumu pārkāpumi

Par satiksmes noteikumu pārkāpumiem, kuru dēļ bojāti transportlīdzekļi (izņemot gadījumus, kad transportlīdzeklis ir pārkāpēja īpašumā un kad satiksmes noteikumu pārkāpējs ir vienīgais satiksmes negadījuma dalībnieks), krava, ceļš, ceļa un citas būves vai citāda manta, kā arī cietušajam nodarīti viegli miesas bojājumi bez veselības satricinājuma,-

uzliek naudas sodu no divdesmit pieciem līdz piecdesmit latiem vai atņem transportlīdzekļu vadīšanas tiesības uz laiku no trim līdz sešiem mēnešiem.

Par satiksmes noteikumu pārkāpumiem, izņemot šajā kodeksā norādītos,-

uzliek naudas sodu no trim līdz pieciem latiem.

(1997.gada 19.jūnija likuma redakcijā - Ziņotājs, 1997, nr.16)

  126.pants. Transporta līdzekļu vadīšana bez vadīšanas tiesībām

Personām, kurām nav līdzi transporta līdzekļa vadītāja apliecības vai transporta līdzekļa vadīšanas pagaidu atļaujas, vai transportlīdzekļa īpašnieka civiltiesiskās atbildības obligāto apdrošināšanu apliecinoša dokumenta (polises), vai transporta līdzekļa reģistrācijas vai citu transporta līdzekļa dokumentu, par transporta līdzekļa vadīšanu -

uzliek naudas sodu viena lata apmērā.

Par transporta līdzekļa nodošanu vadīt personai, kurai nav šā transporta līdzekļa vadīšanas tiesību, -

uzliek naudas sodu līdz piecpadsmit latiem.

Personām, kurām nav attiecīgo transporta līdzekļu vadīšanas tiesību, par šo transporta līdzekļu vadīšanu -

uzliek naudas sodu līdz divdesmit latiem.

Personām, kurām atņemtas transporta līdzekļu vadīšanas tiesības, par šo transporta līdzekļu vadīšanu -

uzliek naudas sodu līdz piecdesmit latiem.

Šā panta trešajā un ceturtajā daļā minētajām personām par satiksmes noteikumu pārkāpumiem, kuru dēļ bojāti transporta līdzekļi (izņemot gadījumus, kad transporta līdzeklis ir pārkāpēja īpašumā un viņš ir vienīgais satiksmes negadījuma dalībnieks), krava, ceļš, ceļa vai citas būves vai citāda manta, kā arī cietušajam nodarīti viegli miesas bojājumi bez veselības satricinājuma, -

uzliek naudas sodu līdz simt latiem.

(1992.gada 3.novembra likuma redakcijā ar grozījumiem, kas izdarīti ar 1996.gada 11.aprīļa likumu un 1997.gada 28.maija likumu, kas stājas spēkā no 01.09.97. - Ziņotājs, 1992, nr.46/47/48; 1996, nr.10; 1997, nr.13)

  126.1 pants. Transporta līdzekļu vadīšana bez vadīšanas tiesībām

      alkoholisko dzērienu, narkotisko vai citu apreibinošo

      vielu iespaidā

Personām, kurām nav transporta līdzekļu vadīšanas tiesību, par transporta līdzekļu vadīšanu alkoholisko dzērienu, narkotisko vai citu apreibinošo vielu iespaidā -

uzliek naudas sodu līdz divsimt latiem.

(1992.gada 3.novembra likuma redakcijā ar grozījumiem, kas izdarīti ar 1996.gada 11.aprīļa likumu - Ziņotājs, 1992, nr.46/47/48, 1996, nr.10)

       126.2 pants. Transportlīdzekļu   apstādināšanas   prasību
                    neizpildīšana,  satiksmes  negadījuma vietas
                    atstāšana  vai izvairīšanās  no  alkoholisko
                    dzērienu, narkotisko  vai  citu  apreibinošo
                    vielu iespaidu konstatējošās pārbaudes

Transportlīdzekļu vadītājiem, ja viņi neizpilda policijas darbinieka, zemessarga vai robežsarga (uz valsts robežas, robežas šķērsošanas vietās vai pierobežā) prasību apstādināt transportlīdzekli,-

uzliek naudas sodu līdz desmit latiem.

Par policijas darbinieka, zemessarga vai robežsarga (uz valsts robežas, robežas šķērsošanas vietās vai pierobežā) prasības apstādināt transportlīdzekli neizpildīšanu, ja pārkāpti ceļu satiksmes noteikumi, vai satiksmes negadījuma vietas atstāšanu un neziņošanu noteiktā kārtībā par negadījumu policijai, vai aizbraukšanu bez atļaujas ar robežkontrolē esošu transportlīdzekli, vai izvairīšanos no noteiktā kārtībā izdarāmās alkoholisko dzērienu, narkotisko vai citu apreibinošo vielu iespaidu konstatējošās pārbaudes -

uzliek naudas sodu no divsimt līdz divsimt piecdesmit latiem vai atņem transportlīdzekļu vadīšanas tiesības uz laiku no divdesmit četriem līdz trīsdesmit sešiem mēnešiem.

(1997.gada 19.jūnija likuma redakcijā - Ziņotājs, nr.16)

  126.3 pants. Alkoholisko dzērienu, narkotisko vai citu apreibinošo

      vielu lietošana pēc satiksmes negadījuma līdz

      alkoholisko dzērienu, narkotisko vai citu apreibinošo

      vielu iespaidu konstatējošajai pārbaudei vai līdz

      atbrīvošanai noteiktā kārtībā no šīs pārbaudes

Personai, kura vadīja transporta līdzekli un piedalījās satiksmes negadījumā, par alkoholisko dzērienu, narkotisko vai citu apreibinošo vielu lietošanu pēc satiksmes negadījuma līdz alkoholisko dzērienu, narkotisko vai citu apreibinošo vielu iespaidu konstatējošajai pārbaudei vai līdz atbrīvošanai noteiktā kārtībā no šīs pārbaudes -

uzliek naudas sodu no simt piecdesmit līdz divsimt piecdesmit latiem vai atņem visu veidu transportlīdzekļu vadīšanas tiesības uz laiku no astoņpadsmit līdz trīsdesmit sešiem mēnešiem.

(1992.gada 3.novembra likuma redakcijā ar grozījumiem, kas izdarīti ar 1996.gada 11.aprīļa likumu un 1997.gada 19.jūnija likumu - Ziņotājs, 1992, nr.46/47/48, 1996, nr.10)

  126.4 pants. Transportlīdzekļa vadīšana, ja nav apdrošināta

      transportlīdzekļa īpašnieka civiltiesiskā atbildība

Par transportlīdzekļa vadīšanu, ja nav izdarīta transportlīdzekļa īpašnieka civiltiesiskās atbildības obligātā apdrošināšana, -

uzliek naudas sodu līdz piecdesmit latiem.

Personām, uz kurām attiecas šā panta pirmajā daļā minētais nosacījums, par satiksmes noteikumu pārkāpumiem, kuru dēļ bojāti transportlīdzekļi (izņemot gadījumus, kad transportlīdzeklis ir pārkāpēja īpašumā un pārkāpējs ir vienīgais satiksmes negadījuma dalībnieks), krava, ceļš, ceļa vai citādas būves vai citāda manta, kā arī cietušajam nodarīti viegli miesas bojājumi bez veselības satricinājuma, -

uzliek naudas sodu līdz simt latiem vai atņem transportlīdzekļu vadīšanas tiesības uz laiku līdz deviņiem mēnešiem.

(1997.gada 28.maija likuma redakcijā, kas stājas spēkā no 01.09.97. - Ziņotājs, 1997, nr.13)

  127.pants. Transporta līdzekļu vadīšana bez vadīšanas tiesībām

      dzērumā

(Izslēgts ar APP 1989.gada 19.maija dekrētu - Ziņotājs, 1989, nr.22)

  128.pants. Izvairīšanās no dzēruma stāvokli konstatējošas

      pārbaudes

(Izslēgts ar APP 1989.gada 19.maija dekrētu - Ziņotājs, 1989, nr.22)

  129.pants. Satiksmes noteikumu neievērošana, ko izdara gājēji un

      citi satiksmes dalībnieki

Gājējiem par satiksmes regulēšanas signālu neievērošanu, brauktuves šķērsošanu vai virzīšanos pa to nenorādītās vietās, mopēdistiem vai velosipēdistiem, pajūgu vadītājiem un citām personām, kas lieto ceļus, par satiksmes regulēšanas signālu, ceļa zīmju vai brauktuves apzīmējumu prasību, kā arī uz autoceļiem noteiktās kustības kārtības neievērošanu -

uzliek naudas sodu viena lata apmērā.

Par to pašu personu izdarītajiem satiksmes noteikumu pārkāpumiem, ja tie radījuši avārijas situāciju, kā arī transporta līdzekļu, kravu, ceļa, ceļa un citu būvju vai citādas mantas bojāšanu, kā arī nodarījuši cietušajam vieglus miesas bojājumus bez veselības satricinājuma, -

uzliek naudas sodu līdz trīsdesmit latiem.

(1991.gada 2.janvāra likuma redakcijā ar grozījumiem, kas izdarīti ar 1996.gada 11.aprīļa likumu - Ziņotājs, 1991, nr.5/6, 1996, nr.10)

  130.pants. Norīkojumu došana lietot transporta līdzekļus, kuriem

      ir bojājumi, un citi transporta līdzekļu ekspluatācijas

      noteikumu pārkāpumi

Par norīkojumu došanu lietot transporta līdzekļus, ja šiem transporta līdzekļiem ir bojājumi vai uz tiem attiecas nosacījumi, kuru dēļ tos aizliegts ekspluatēt, vai arī tie nav reģistrēti noteiktā kārtībā, vai tiem nav izdarīta valsts tehniskā apskate, -

uzliek naudas sodu līdz divdesmit pieciem latiem personām, kuras atbildīgas par transporta līdzekļu tehnisko stāvokli un ekspluatāciju.

Par to, ka uzņēmumu, iestāžu vai organizāciju vadītāji atkārtoti nav izpildījuši Ceļu satiksmes drošības direkcijas darbinieku norādījumus novērst to noteikumu, normatīvu vai standartu pārkāpumus, kuri attiecas uz satiksmes drošības garantēšanu, -

uzliek naudas sodu uzņēmumu, iestāžu un organizāciju vadītājiem līdz piecdesmit latiem.

Par norīkojuma došanu lietot transportlīdzekļus, kuru īpašnieku civiltiesiskā atbildība nav apdrošināta,-

uzliek naudas sodu līdz simt latiem personām, kuras ir atbildīgas par transportlīdzekļu ekspluatāciju.

(1992.gada 3.novembra likuma redakcijā ar grozījumiem, kas izdarīti ar 1996.gada 11.aprīļa likumu un 1997.gada 28.maija likumu - Ziņotājs, 1992, nr.46/47/48; 1996, nr.10; 1997, nr.13)

  131.pants. Pieļaušana vadīt transporta līdzekļus vadītājiem, kuri

      ir alkoholisko dzērienu, narkotisko vai citu apreibinošo

      vielu iespaidā, vai personām, kurām nav transporta

      līdzekļa vadīšanas tiesību

Par pieļaušanu vadīt transporta līdzekļus vadītājiem, kuri ir alkoholisko dzērienu, narkotisko vai citu apreibinošo vielu iespaidā, vai personām, kurām nav transporta līdzekļa vadīšanas tiesību, -

uzliek naudas sodu līdz septiņdesmit pieciem latiem uzņēmumu, iestāžu un organizāciju vadītājiem vai citām amatpersonām, kuras ir atbildīgas par transporta līdzekļu tehnisko stāvokli un ekspluatāciju.

(APP 1989.gada 19.maija dekrēta redakcijā ar grozījumiem, kas izdarīti ar 1991.gada 2.janvāra likumu, 1992.gada 3.novembra likumu un 1996.gada 11.aprīļa likumu - Ziņotājs, 1989, nr.22, 1991, nr.5/6 un 1992, nr.46/47/48, 1996, nr.10)

  131.1 pants. Autopārvadājumos nodarbinātajiem transporta līdzekļu

      vadītājiem noteiktā darba un atpūtas laika režīma

      neievērošana

Par autopārvadājumos nodarbinātajiem transporta līdzekļu vadītājiem noteiktā darba un atpūtas laika režīma neievērošanu -

uzliek naudas sodu līdz piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  132.pants. Transporta līdzekļu, mašīnu vai mehānismu izmantošana

      personiskās iedzīvošanās nolūkā

(Izslēgts ar 1992.gada 3.novembra likumu - Ziņotājs, 1992, nr.46/47/48)

  133.pants. Transporta līdzekļu glabāšanas noteikumu pārkāpšana

(Izslēgts ar 1992.gada 3.novembra likumu - Ziņotājs, 1992, nr.46/47/48)

  134.pants. Bīstamu kravu vai īpašu kategoriju kravu, vielu vai

      priekšmetu pārvadāšanas noteikumu pārkāpšana dzelzceļa,

      jūras un upju transportā, autotransportā un

      elektrotransportā

Par bīstamu kravu vai īpašu kategoriju kravu pārvadāšanas, iekraušanas vai izkraušanas noteikumu pārkāpšanu, kā arī par sprāgstvielu, ugunsnedrošu, indīgu, viegli uzliesmojošu vai citādi bīstamu vielu vai priekšmetu pārvadāšanu ar dzelzceļa, jūras vai upju transportu, autotransportu vai elektrotransportu vai par šādu kravu, vielu vai priekšmetu atstāšanu bez uzraudzības transporta līdzekļos, kā arī nodošanu bagāžā vai bagāžas glabātavās -

uzliek naudas sodu no divdesmit latiem līdz divsimt piecdesmit latiem.

Šā panta pirmajā daļā minēto kravu, vielu un priekšmetu sarakstu nosaka attiecīgajos transporta veidos spēkā esošie noteikumi.

(1992.gada 11.jūlija likuma redakcijā ar grozījumiem, kas izdarīti ar 1996.gada 11.aprīļa likumu - Ziņotājs, 1992, nr.29/31, 1996, nr.10)

       134.1 pants.  Autopārvadājumu  veikšana,  ja  nav  klāt  licences
                     kartītes,  speciālas   atļaujas  un  patenta  vai
                     reģistrācijas   apliecības  vai  pārkāpjot minēto
                     dokumentu lietošanas noteikumus

Par autopārvadājumu veikšanu, ja nav klāt licences kartītes, speciālas atļaujas un patenta vai reģistrācijas apliecības, bet tās nepieciešamība likumdošanas aktos ir paredzēta, vai pārkāpjot minēto dokumentu lietošanas noteikumus, kā arī par atteikšanos uzrādīt minētos dokumentus -

uzliek naudas sodu autotransporta līdzekļa vadītājam no desmit līdz divdesmit pieciem latiem.

(1995.gada 19.jūlija likuma redakcijā - Ziņotājs, 1995, nr.18)

       135.pants. Virsnormas   rokas   bagāžas,  bagāžas  un  dzīvnieku
                  neapmaksāta pārvadāšana

Par virsnormas rokas bagāžas, bagāžas un dzīvnieku neapmaksātu pārvadāšanu sabiedriskajā transportā -

izsaka brīdinājumu vai uzliek naudas sodu līdz trim latiem.

Naudas soda uzlikšana neatbrīvo pasažieri no maksas par virsnormas rokas bagāžas, bagāžas un dzīvnieku pārvadāšanu.

(1997.gada 28.maija likuma redakcijā - Ziņotājs, 1997, nr.13)

  136.pants. Braukšana bez biļetes

Pasažieriem par lidošanu bez biļetes -

uzliek naudas sodu desmit latu apmērā.

Pasažieriem par braukšanu bez biļetes, kā arī par desmit līdz sešpadsmit gadu vecu bērnu vešanu bez biļetes:

1) piepilsētas vilcienos -

uzliek naudas sodu līdz trim latiem;

2) vietējos un tālsatiksmes vilcienos -

uzliek naudas sodu līdz pieciem latiem;

3) jūras transporta piepilsētas līniju kuģos un upju transporta piepilsētas un pilsētas satiksmes kuģos -

uzliek naudas sodu trīs latu apmērā;

4) jūras transporta un upju transporta vietējo un tālsatiksmes līniju kuģos -

uzliek naudas sodu piecu latu apmērā;

5) upju transporta kuģos pārcelšanai -

uzliek naudas sodu viena lata apmērā.

Par septiņu līdz desmit gadu vecu bērnu vešanu bez biļetes:

1) piepilsētas vilcienos -

uzliek naudas sodu viena lata apmērā;

2) vietējos un tālsatiksmes vilcienos -

uzliek naudas sodu līdz trim latiem;

3) jūras transporta piepilsētas līniju kuģos un upju transporta piepilsētas un pilsētas satiksmes kuģos -

uzliek naudas sodu viena lata apmērā;

4) jūras transporta un upju transporta vietējo un tālsatiksmes līniju kuģos -

uzliek naudas sodu trīs latu apmērā;

5) upju transporta kuģos pārcelšanai -

uzliek naudas sodu viena lata apmērā.

Pasažieriem par braukšanu bez biļetes, kā arī par septiņu līdz sešpadsmit gadu vecu bērnu vešanu bez biļetes trolejbusā, tramvajā, pilsētas maršruta autobusā, maršruta taksometrā vai taksobusā -

uzliek naudas sodu divu latu apmērā.

Pasažieriem par braukšanu bez biļetes, kā arī par septiņu līdz sešpadsmit gadu vecu bērnu vešanu bez biļetes rajona maršruta autobusā -

uzliek naudas sodu trīs latu apmērā.

Pasažieriem par braukšanu bez biļetes, kā arī par desmit līdz sešpadsmit gadu vecu bērnu vešanu bez biļetes tālsatiksmes vai starptautiskā maršruta autobusā -

uzliek naudas sodu līdz desmit latiem.

Par septiņu līdz desmit gadu vecu bērnu vešanu bez biļetes tālsatiksmes vai starptautiskā maršruta autobusā -

uzliek naudas sodu trīs latu apmērā.

Naudas soda samaksāšana neatbrīvo pasažieri no maksas par braucienu.

Par pasažieru pārvadāšanu bez biļetes vai noteiktā tarifa neievērošanu pilsētas, rajona, tālsatiksmes vai starptautiskā maršruta autobusos, maršruta taksometros vai taksobusos, ko izdara satiksmes līdzekļa vadītājs konduktors vai ko pieļauj konduktors,-

uzliek naudas sodu no pieciem līdz piecdesmit latiem.

(1995.gada 19.jūlija likuma redakcijā ar grozījumiem, kas izdarīti ar 1997.gada 28.maija likumu - Ziņotājs, 1995, nr.18; 1997, nr.13)

  137.pants. Autotransporta un elektrotransporta lietošanas

      noteikumu pārkāpšana

Par autotransporta un elektrotransporta (tramvaju, trolejbusu) lietošanas noteikumu pārkāpšanu, izņemot pārkāpumus, kas paredzēti šā kodeksa 134.-136., 137.1 pantā,-

uzliek naudas sodu līdz pieciem latiem.

(Ar grozījumiem, kas izdarīti ar 1991.gada 6.augusta un 1995.gada 19.jūlija likumu - Ziņotājs, 1991, nr.33/34, 1995, nr.18)

  137.1 pants. Taksometru lietošanas noteikumu pārkāpšana

Personai, kas taksometru izsaukusi, par atteikšanos apmaksāt taksometra izsaukumu, ja izpildīti pasūtījuma nosacījumi, -

uzliek naudas sodu desmit latu apmērā.

Taksometru vadītājiem par atteikšanos apkalpot pasažierus, izņemot noteikumos paredzētos gadījumus, vai par pasažieru komplektēšanu stāvvietās, nosakot maršruta virzienu (izņemot maršruta taksometrus), kā arī par pasažieru pārvadāšanu ar taksometru, kura speciālais aprīkojums neatbilst noteiktajām prasībām, -

uzliek naudas sodu no divdesmit pieciem līdz divsimt piecdesmit latiem.

Taksometru vadītājiem par valsts kontroles iestāžu kompetencē esošajos jautājumos doto norādījumu nepildīšanu, kā arī par kavēšanu realizēt šo iestāžu amatpersonu likumīgās tiesības -

uzliek naudas sodu no divdesmit pieciem līdz divsimt piecdesmit latiem.

(1991.gada 6.augusta likuma redakcijā ar grozījumiem, kas izdarīti ar 1992.gada 3.novembra likumu un 1995.gada 19.jūlija likumu - Ziņotājs, 1991, nr.33/34, 1992, nr.46/47/48, 1995, nr.18)

  138.pants. Kravu saglabāšanas nodrošināšanas noteikumu pārkāpšana

      dzelzceļa, jūras, upju un automobiļu transportā

Par ritošā sastāva, konteineru, peldošo vai citu kravu pārvadāšanai paredzēto transporta līdzekļu, kā arī pārvadāšanas ierīču bojāšanu -

uzliek naudas sodu līdz simt latiem.

Par preču laukumu, dzelzceļa staciju, kravas automobiļu staciju, konteineru punktu (laukumu), ostu (piestātņu), noliktavu, kā arī citu ar kravas pārvadājumu operācijām saistītu teritoriju vai objektu iežogojumu bojāšanu -

uzliek naudas sodu līdz piecdesmit latiem.

Par preču vagonu, automobiļu, automobiļu piekabju, konteineru, tilpņu vai peldošo līdzekļu, kā arī citu kravas telpu plombu vai slēgierīču bojāšanu, plombu noraušanu no tām, atsevišķu kravas vietu vai to iesaiņojuma vai pakešu bojāšanu -

uzliek naudas sodu līdz divdesmit pieciem latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  139.pants. Kravu saglabāšanas nodrošināšanas noteikumu pārkāpšana

      gaisa transportā

Par konteineru plombu un slēgierīču bojāšanu, plombu noraušanu no tiem, atsevišķu kravas vietu un to iesaiņojuma un pakešu bojāšanu, kā arī noliktavu, ko izmanto ar kravu pārvadājumiem saistīto operāciju izpildei, iežogojumu bojāšanu gaisa transportā -

uzliek naudas sodu līdz divdesmit pieciem latiem.

Par kravu pārvadāšanai paredzēto konteineru un transporta līdzekļu bojāšanu gaisa transportā -

uzliek naudas sodu līdz piecdesmit latiem.

(Ar grozījumiem, kas izdarīti ar 1995.gada 19.jūlija likumu - Ziņotājs, 1995, nr.18)

  139.1 pants. Tranzītkravu pārvadājumu noteikumu pārkāpšana

Par tranzītkravu pārvadājumu veikšanu, ja nav apdrošināta atbildība par kaitējumu, ko pārvadātājs var nodarīt trešajām personām vai to mantai, -

uzliek naudas sodu līdz simt latiem.

Par tādām pašām darbībām, ja tās izdarītas atkārtoti gada laikā pēc administratīvā soda uzlikšanas, -

uzliek naudas sodu līdz divsimt latiem, atņemot tiesības veikt tranzītkravu pārvadājumus vai bez tā.

(1995.gada 19.jūlija likuma redakcijā - Ziņotājs, 1995, nr.18)

  140.pants. Autoceļu un ielu aizsardzības noteikumu pārkāpšana

Par autoceļu vai ielu aizsardzības noteikumu pārkāpšanu, kas izpaužas autoceļu, ielu, dzelzceļa pārbrauktuvju vai citu ceļa būvju vai satiksmes regulēšanas tehnisko līdzekļu bojāšanā, satiksmes traucējumu radīšanā, ceļa braucamās daļas, ietves, nomaļu, sadales joslu, ceļa būvju vai zemes nodalījuma joslu piegružošanā vai aizsprostošanā, satiksmes regulēšanas tehnisko līdzekļu, transparentu, plakātu, reklāmas, vairogu, kiosku vai citu tamlīdzīgu objektu nelikumīgā uzstādīšanā tiešā ceļa tuvumā, kā arī darbībās, kuru rezultātā var tikt bojāti vai iznīcināti ceļa elementi, -

uzliek naudas sodu līdz divsimt latiem.

(1992.gada 3.novembra likuma redakcijā ar grozījumiem, kas izdarīti ar 1996.gada 11.aprīļa likumu - Ziņotājs, 1992, nr.46/47/48, 1996, nr.10)

  141.pants. Autoceļu un ielu aizsardzības zonas režīma neievērošana

Par autoceļu vai ielu aizsardzības zonas režīma neievērošanu, kas izpaužas kā visādu veidu celtniecības un montāžas vai kalnrūpniecības darbu veikšana šajā zonā bez ceļu dienesta atļaujas, kā arī meža izciršana, zemessegas bojāšana, kura var izraisīt noslīdeņu, gravu, plūstošo smilšu vai sniega sanesumu veidošanos, -

uzliek naudas sodu līdz divsimt latiem.

(1992.gada 3.novembra likuma redakcijā ar grozījumiem, kas izdarīti ar 1996.gada 11.aprīļa likumu - Ziņotājs, 1992, nr.46/47/48, 1996, nr.10)

  142.pants. Autoceļu un ielu uzturēšanas noteikumu pārkāpšana

Par to noteikumu pārkāpšanu, kuri nosaka autoceļu vai ielu, dzelzceļa pārbrauktuvju vai citu ceļa būvju uzturēšanu satiksmei drošā stāvoklī vai darbu veikšanas kārtību uz autoceļiem vai ielām, vai par pasākumu neveikšanu, lai savlaicīgi aizliegtu vai ierobežotu satiksmi atsevišķos ceļa posmos, kad šo ceļa posmu lietošana var apdraudēt satiksmes drošību, kā arī par autoceļu vai ielu būvniecības, remonta vai uzturēšanas darbiem, kuri pasliktina hidroloģisko režīmu autoceļu vai ielu aizsardzības zonā vai rada traucējumus ceļam blakus esošajās vai to šķērsojošajās melioratīvajās sistēmās vai būvju sistēmās, -

uzliek naudas sodu amatpersonām, kuras atbildīgas par autoceļu, ielu, dzelzceļa pārbrauktuvju vai citu ceļa būvju stāvokli vai darbu veikšanas kārtību uz autoceļiem vai ielām, no piecdesmit latiem līdz divsimt piecdesmit latiem.

(1992.gada 3.novembra likuma redakcijā ar grozījumiem, kas izdarīti ar 1996.gada 11.aprīļa likumu - Ziņotājs, 1992, nr.46/47/48, 1996, nr.10)

  143.pants. Ceļu, dzelzceļa pārbrauktuvju un citu ceļa būvju

      uzturēšanas noteikumu pārkāpšana

(Izslēgts ar 1992.gada 11.marta likumu - Ziņotājs, 1992, nr.13/14)

  144.pants. Maģistrālo cauruļvadu aizsardzības noteikumu pārkāpšana

Par maģistrālo cauruļvadu aizsardzības noteikumu pārkāpšanu -

uzliek naudas sodu personām līdz piecdesmit latiem un amatpersonām - līdz simt piecdesmit latiem.

(Ar grozījumiem, kas izdarīti ar 1995.gada 19.jūlija likumu - Ziņotājs, 1995, nr.18)

  145.pants. Radiotranslācijas iekārtu uzstādīšana un ekspluatācija

      bez attiecīgas reģistrēšanas vai bez atļaujas

Par radiotranslācijas mezgla uzstādīšanu un ekspluatāciju (neatkarīgi no tā jaudas) bez attiecīgas reģistrēšanas vai bez atļaujas (gadījumos, kad tā ir obligāta) -

uzliek naudas sodu amatpersonām līdz divsimt piecdesmit latiem.

Par radiotranslācijas punkta uzstādīšanu bez attiecīgas reģistrēšanas vai bez atļaujas (gadījumos, kad tā ir obligāta) neatkarīgi no tā radiotranslācijas mezgla piederības, kuram šis punkts ir pieslēgts, -

uzliek naudas sodu līdz desmit latiem.

(1997.gada 28.maija likuma redakcijā - Ziņotājs, 1997, nr.13)

  146.pants. Elektromagnētisko lauku izstarojošu iekārtu ražošana,

      ievešana, pārdošana, uzstādīšana un lietošana bez

      Valsts elektrosakaru inspekcijas atļaujas vai

      pārkāpjot tās noteikto kārtību

Par elektromagnētisko lauku izstarojošu iekārtu ražošanu, ievešanu, pārdošanu, uzstādīšanu vai lietošanu bez Valsts elektrosakaru inspekcijas atļaujas vai par tās noteiktās kārtības pārkāpšanu -

uzliek naudas sodu no desmit līdz simt piecdesmit latiem, konfiscējot elektromagnētisko lauku izstarojošās iekārtas vai bez konfiskācijas.

Par tādām pašām darbībām, ja tās atkārtoti izdarītas gada laikā pēc administratīvā soda uzlikšanas, -

uzliek naudas sodu līdz divsimt piecdesmit latiem, konfiscējot elektromagnētisko lauku izstarojošās iekārtas.

(1997.gada 28.maija likuma redakcijā - Ziņotājs, 1997, nr.13)

  146.1 pants. Tādu elektromagnētisko lauku izstarojošu iekārtu

      lietošana, kuru parametri neatbilst Valsts

      elektrosakaru inspekcijas atļaujā noteiktajiem, kā

      arī nesertificētu vai tādu elektroiekārtu,

      elektronisko iekārtu vai radioiekārtu ražošana

      vai lietošana, kuru elektromagnētiskie izstarojumi

      pārsniedz normas

Par tādu elektromagnētisko lauku izstarojošu iekārtu lietošanu, kuru parametri neatbilst Valsts elektrosakaru inspekcijas atļaujā noteiktajiem, kā arī tādu elektroiekārtu, elektronisko iekārtu un radioiekārtu ražošanu vai lietošanu, kuru elektromagnētiskie izstarojumi pārsniedz attiecīgās normas,-

uzliek naudas sodu līdz simt piecdesmit latiem.

Par nesertificētu elektroiekārtu, elektronisko iekārtu vai radioiekārtu ražošanu vai lietošanu -

uzliek naudas sodu no piecdesmit līdz simt piecdesmit latiem, konfiscējot šīs elektroiekārtas, elektroniskās iekārtas vai radioiekārtas.

Par šajā pantā paredzētajām darbībām, ja tās atkārtoti izdarītas gada laikā pēc administratīvā soda uzlikšanas,-

uzliek naudas sodu līdz divsimt piecdesmit latiem, konfiscējot izmantotās iekārtas.

(1997.gada 28.maija likuma redakcijā - Ziņotājs, 1997, nr.13)

       146.2  pants. Latvijas  Republikas  radiosakarus  reglamentējošu
                     noteikumu   pārkāpšana    vai    citu  radioviļņus
                     izstarojošu iekārtu lietošanas noteikumu pārkāpšana

Par Latvijas Republikas radiosakarus reglamentējošu noteikumu pārkāpšanu vai citu radioviļņus izstarojošu iekārtu lietošanas noteikumu pārkāpšanu -

uzliek naudas sodu no divdesmit līdz simt piecdesmit latiem.

Par tādām pašām darbībām, ja tās atkārtoti izdarītas gada laikā pēc administratīvā soda uzlikšanas, -

uzliek naudas sodu līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

  147.pants. Radio un televīzijas (arī kabeļtelevīzijas) programmu

      izplatīšanai noteikto valsts tehnisko standartu

      un normatīvu pārkāpšana

Par radio vai televīzijas (arī kabeļtelevīzijas) programmu izplatīšanai noteikto valsts tehnisko standartu vai normatīvu pārkāpšanu -

uzliek naudas sodu no simt līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

  148.pants. Telekomunikāciju tīklu līniju aizsardzības noteikumu

      un telefona sakaru lietošanas noteikumu pārkāpšana

Par telekomunikāciju tīklu līniju aizsardzības noteikumu pārkāpšanu, kā arī par šo līniju bojāšanu vai normāla darba traucēšanu -

uzliek naudas sodu no divdesmit līdz divsimt latiem.

Par telefona sakaru lietošanas noteikumu pārkāpšanu, telefona sakaru izmantošanu pretēji valsts un sabiedriskās kārtības interesēm, par to pārdošanu, izīrēšanu citām personām vai izmantošanu citu abonentu traucēšanai -

uzliek naudas sodu no desmit līdz divsimt latiem.

Par tādām pašām darbībām, ja tās atkārtoti izdarītas gada laikā pēc administratīvā soda uzlikšanas, -

uzliek naudas sodu no simt līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

  149.pants. Taksofonu, telefona kabīņu, naudas maiņas un pasta

      automātu, abonentskapju, abonentiekārtu un citu

      telekomunikāciju un pasta iekārtu un ierīču bojāšana

      vai patvaļīga uzstādīšana

Par taksofonu, telefona kabīņu, naudas maiņas un dažādu pasta automātu, abonentskapju, abonentiekārtu un citu telekomunikāciju un pasta iekārtu un ierīču bojāšanu vai patvaļīgu uzstādīšanu -

uzliek naudas sodu no piecdesmit līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

  149.1 pants. Telekomunikāciju iekārtu patvaļīga pieslēgšana

      publiskajam telekomunikāciju tīklam

Par telekomunikāciju iekārtu patvaļīgu pieslēgšanu publiskajam telekomunikāciju tīklam -

uzliek naudas sodu līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

  149.2 pants. Nesertificētu telekomunikāciju līdzekļu realizācija

Par nesertificētu telekomunikāciju līdzekļu realizāciju -

uzliek naudas sodu no simt līdz divsimt piecdesmit latiem.

Par tādām pašām darbībām, ja tās atkārtoti izdarītas gada laikā pēc administratīvā soda uzlikšanas, -

uzliek naudas sodu no simt līdz divsimt piecdesmit latiem, konfiscējot nesertificētos telekomunikāciju līdzekļus.

(1997.gada 28.maija likuma redakcijā - Ziņotājs, 1997, nr.13)

                          Vienpadsmitā nodaļa
        ADMINISTRATĪVIE PĀRKĀPUMI CELTNIECĪBĀ, PILSOŅU DZĪVOKĻA
        TIESĪBU IEVĒROŠANĀ, DZĪVOKĻU UN KOMUNĀLAJĀ SAIMNIECĪBĀ
                           UN LABIEKĀRTOŠANĀ

       150. pants.  Reģistrēšanas   un  uzskaites  noteikumu  dzīvokļa
                   jautājumu risināšanai pārkāpšana

Par reģistrēšanas un uzskaites noteikumu dzīvokļa jautājumu risināšanai ar valsts un pašvaldību palīdzību pārkāpšanu -

uzliek naudas sodu līdz piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

150.1 pants. Neziņošana par dzīvojamās telpas atbrīvošanu

Par valsts vai pašvaldības namā izīrēšanai derīgās brīvās dzīvojamās telpas atbrīvošanas rakstveida paziņojuma iesniegšanas termiņu pārkāpšanu -

uzliek naudas sodu līdz simt latiem.

(1995.gada 19.jūlija likuma redakcijā - Ziņotājs, 1995, nr.18)

  151.pants. Dzīvojamo telpu lietošanas noteikumu pārkāpšana

(Izslēgts ar 1990.gada 21.decembra likumu - Ziņotājs, 1991, nr.5/6)

  152.pants. Patvaļīga celtniecība

Par patvaļīgu celtniecību vai ēku un būvju vai to piebūvju (virsbūvju) patvaļīgu pārbūvēšanu un pārplānošanu bez noteiktā kārtībā apstiprināta projekta, ko izdara amatpersona, neievērojot apstiprināto apdzīvoto vietu ģenerālo plānu vai plānojuma un apbūves, celtnieciskās zonēšanas un arhitektoniskā noformējuma projektu, kā arī par apstiprinātā projekta neievērošanu ēku un būvju izvietojumā un celtniecībā, pazemes komunikāciju un ietaišu ierīkošanā un par ēku un būvju vai piebūvju patvaļīgu nodošanu ekspluatācijā -

uzliek naudas sodu amatpersonām līdz simt piecdesmit latiem.

Par dzīvojamo māju, vasarnīcu, saimniecības ēku, garāžu, kā arī citu būvju patvaļīgu celtniecību vai fasāžu pārbūvi, ja nav atļaujas vai attiecīgi apstiprināta projekta vai ir būtiskas atkāpes no projekta, vai rupji pārkāptas celtniecības tehniskās normas, -

uzliek naudas sodu personām līdz simt piecdesmit latiem.

(1990.gada 21.decembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.5/6, 1995, nr.18)

  152.1 pants. Vasaras dārza mājiņu celtniecības un kolektīvās

      dārzkopības organizēšanas noteikumu pārkāpšana

(Izslēgts ar 1995.gada 19.jūlija likumu - 1995, nr.18)

  152.2 pants. Darba drošības noteikumu un būvnormatīvu pārkāpšana

      celtniecības objektos un būvindustrijas uzņēmumos

Par darba drošības noteikumu vai būvnormatīvu pārkāpšanu celtniecības objektos vai būvindustrijas uzņēmumos, kuri pakļauti valsts celtniecības inspekciju kontrolei, -

uzliek naudas sodu amatpersonām līdz divsimt piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  152.3 pants. Valsts celtniecības inspekciju amatpersonu norādījumu

      nepildīšana

(Izslēgts ar 1994.gada 17.februāra likumu - Ziņotājs, 1994, nr.6)

  153.pants. Pilsētu un citu apdzīvoto vietu labiekārtošanas

      noteikumu pārkāpšana

(Izslēgts ar 1990.gada 21.decembra likumu - Ziņotājs, 1991, nr.5/6)

  154.pants. Apstādījumu bojāšana vai patvaļīga izciršana pilsētās

      un citās apdzīvotajās vietās

(Izslēgts ar 1990.gada 21.decembra likumu - Ziņotājs, 1991, nr.5/6)

                          Divpadsmitā nodaļa
               ADMINISTRATĪVIE PĀRKĀPUMI TIRDZNIECĪBĀ UN
                             FINANSU JOMĀ

  155.pants. Tirdzniecības, sabiedriskās ēdināšanas un maksas

      pakalpojumu noteikumu pārkāpšana

Par tirdzniecības, sabiedriskās ēdināšanas vai maksas pakalpojumu noteikumu pārkāpšanu -

uzliek naudas sodu no septiņdesmit pieciem līdz simt latiem.

Par tām pašām darbībām, ja tās izdarītas atkārtoti gada laikā pēc administratīvā soda piemērošanas, -

uzliek naudas sodu no simt līdz simt piecdesmit latiem.

(1990.gada 3.decembra likuma redakcijā ar grozījumiem, kas izdarīti ar 1993.gada 19.janvāra likumu un 4.novembra likumu - Ziņotājs, 1991, nr.15/16, 1993, nr.3/4, nr.33)

  155.1 pants. Preču uzskaites un preču pavadzīmju aprites kārtības

      neievērošana

Par noteiktās preču saņemšanas (iepirkšanas) dokumentu noformēšanas un preču (pakalpojumu) uzskaites kārtības neievērošanu tirdzniecības vai pakalpojumu sniegšanas vietās -

uzliek naudas sodu no simt līdz simt piecdesmit latiem.

Par noteiktās preču pavadzīmju uzskaites, saglabāšanas, noformēšanas vai lietošanas kārtības neievērošanu, kā arī par normatīvajos aktos noteikto preču pavadzīmju aprites kārtību reglamentējošo prasību neievērošanu -

uzliek naudas sodu no simt līdz divsimt latiem.

Par šā panta pirmajā un otrajā daļā paredzētajiem pārkāpumiem, ja tie saistīti ar precēm, kas apliekamas ar akcīzes nodokli,-

uzliek naudas sodu no divsimt līdz divsimt piecdesmit latiem.

Par preču uzglabāšanu (atrašanos) tirdzniecības (realizācijas) vietās un visās to pārvadāšanas stadijās bez preču pavadzīmēm, izņemot normatīvajos aktos tieši paredzētus gadījumus,-

uzliek naudas sodu no divsimt līdz divsimt piecdesmit latiem, konfiscējot preces.

(1995.gada 19.jūlija likuma redakcijā - Ziņotājs, 1995, nr.18)

  155.2 pants. Kases operāciju uzskaites kārtības neievērošana

Par noteiktās kases ieņēmumu un izdevumu reģistrēšanas (uzskaites) kārtības neievērošanu uzņēmumos, veikalos, sabiedriskās ēdināšanas uzņēmumos un citās tirdzniecības (pakalpojumu sniegšanas) vietās -

uzliek naudas sodu no simt līdz simt piecdesmit latiem.

Par tādām pašām darbībām, ja tās izdarītas vietās, kur tirgo ar akcīzes nodokli apliekamās preces,-

uzliek naudas sodu no divsimt līdz divsimt piecdesmit latiem, konfiscējot ar akcīzes nodokli apliekamās preces, kas atrodas tirdzniecības (realizācijas) vietās un ar tām iekšējā saistībā esošajās telpās.

(1993.gada 4.novembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.33, 1995, nr.18)

       155.3  pants.   Alkoholisko   dzērienu   un   spirta  tirdzniecība
                       neatļautās vietās

Par alkoholisko dzērienu un spirta tirdzniecību neatļautās vietās -

uzliek naudas sodu no simt līdz simt piecdesmit latiem, konfiscējot tirdzniecības vietās esošos alkoholiskos dzērienus un spirtu.

Par tām pašām darbībām, ja tās izdarījusi persona, kura gada laikā jau administratīvi sodīta par šā panta pirmajā daļā paredzēto pārkāpumu, -

uzliek naudas sodu no simt piecdesmit līdz divsimt piecdesmit latiem, konfiscējot tirdzniecības vietās esošos alkoholiskos dzērienus un spirtu, vai piemēro administratīvo arestu uz laiku līdz piecpadsmit diennaktīm, konfiscējot tirdzniecības vietās esošos alkoholiskos dzērienus un spirtu.

(1993.gada 4.novembra likuma redakcijā - Ziņotājs, 1993, nr.33)

  155.4 pants. Tirdzniecība neatļautās vietās

Par tirdzniecību neatļautās vietās -

konfiscē tirdzniecībai neatļautajās vietās esošās preces.

Par tādām pašām darbībām, ja tās izdarījusi persona, kura gada laikā jau divas vai vairāk reizes sodīta par tirdzniecību neatļautā vietā, -

uzliek naudas sodu līdz simt piecdesmit latiem vai piemēro administratīvo arestu uz laiku no trim līdz piecpadsmit diennaktīm, konfiscējot neatļautā tirdzniecības vietā esošās preces.

(1994.gada 28.jūlija likuma redakcijā ar grozījumiem, kas izdarīti ar 1997.gada 28.maija likumu - Ziņotājs, 1994, nr.17; 1997, nr.13)

  155.5 pants. Preču realizācijas termiņa neievērošana

Par tādu preču realizāciju, kurām izbeidzies noteiktais realizācijas termiņš vai kurām nav paredzētā marķējuma ar realizācijas beigu termiņa norādi, ja tāds noteikts ar likumu, ar Ministru kabineta vai citiem tirdzniecību reglamentējošiem normatīvajiem aktiem, -

uzliek naudas sodu no simt piecdesmit līdz divsimt piecdesmit latiem, konfiscējot šīs preces.

(1993.gada 4.novembra likuma redakcijā - Ziņotājs, 1993, nr.33)

  155.6 pants. Benzīna un dīzeļdegvielas tirdzniecība neatļautās

      vietās

Par benzīna un dīzeļdegvielas tirdzniecību neatļautās vietās -

uzliek naudas sodu no simt līdz simt piecdesmit latiem, konfiscējot tirdzniecības vietās esošo benzīnu un dīzeļdegvielu.

Par tādām pašām darbībām, ja tās izdarījusi persona, kura gada laikā jau administratīvi sodīta par šā panta pirmajā daļā paredzēto pārkāpumu, -

uzliek naudas sodu no simt piecdesmit līdz divsimt piecdesmit latiem, konfiscējot tirdzniecības vietās esošo benzīnu un dīzeļdegvielu, vai piemēro administratīvo arestu uz laiku līdz piecpadsmit diennaktīm, konfiscējot tirdzniecības vietās esošo benzīnu un dīzeļdegvielu.

(1995.gada 19.jūlija likuma redakcijā - Ziņotājs, 1995, nr.18)

  155.7 pants. Labības vairumtirdzniecības noteikumu pārkāpšana

Par labības un tās pārstrādes produktu vairumtirdzniecības noteikumu pārkāpšanu -

uzliek naudas sodu līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  156.pants. Noteiktās kārtības pārkāpšana tirdzniecībā

Par darījumu apliecinoša dokumenta (kvīts) neizsniegšanu klientiem mazumtirdzniecības, sadzīves pakalpojumu, valūtas maiņas vai sabiedriskās ēdināšanas uzņēmumos -

uzliek naudas sodu no pieciem līdz piecdesmit latiem.

Par tām pašām darbībām, ja tās izdarītas vietās, kur tirgo ar akcīzes nodokli apliekamās preces, -

uzliek naudas sodu no divsimt līdz divsimt piecdesmit latiem, konfiscējot ar akcīzes nodokli apliekamās preces, kas atrodas tirdzniecības (realizācijas) vietās un ar tām iekšējā saistībā esošajās telpās.

Par patvaļīgu tirdzniecības atsākšanu mazumtirdzniecības uzņēmumos, kuru darbu noteiktā kārtībā pārtraukušas tam pilnvarotas institūcijas, -

uzliek naudas sodu no piecdesmit līdz simt latiem.

Par šā panta pirmajā un trešajā daļā minētajiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no simt līdz simt piecdesmit latiem, atņemot tiesības ieņemt noteiktus amatus vai atņemot tiesības uz zināma veida uzņēmējdarbību vai bez tā.

(1993.gada 19.janvāra likuma redakcijā ar grozījumiem, kas izdarīti ar 1994.gada 28.jūlija likumu un 1995.gada 19.jūlija likumu - Ziņotājs, 1993, nr.3/4, 1994, nr.17, 1995, nr.18)

  156.1 pants. Kases aparātu lietošanas noteikumu neievērošana

Par kases aparātu bojāšanu, bojātu kases aparātu izmantošanu, patvarīgu darba programmas maiņu vai citām darbībām, kas ir pretrunā ar kases aparātu lietošanas noteikumiem, -

uzliek naudas sodu no simt līdz simt piecdesmit latiem.

Par tām pašām darbībām, ja tās izdarītas vietās, kur tirgo ar akcīzes nodokli apliekamās preces, -

uzliek naudas sodu no divsimt līdz divsimt piecdesmit latiem, konfiscējot ar akcīzes nodokli apliekamās preces, kas atrodas tirdzniecības (realizācijas) vietās un ar tām iekšējā saistībā esošajās telpās.

(1993.gada 4.novembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.33, 1995, nr.18)

  156.2 pants. Noteikumiem atbilstošu kases aparātu neuzstādīšana un

      neizmantošana

Par noteikumiem atbilstošu kases aparātu neuzstādīšanu un neizmantošanu kases un norēķinu operāciju veikšanai tirdzniecības, sabiedriskās ēdināšanas un sadzīves pakalpojumu uzņēmumos, citās tirdzniecības un pakalpojumu sniegšanas vietās, kur to nepieciešamību nosaka likumi vai attiecīgi lēmumi, kā arī valūtas maiņas punktos -

uzliek naudas sodu no simt līdz simt piecdesmit latiem.

Par tām pašām darbībām, ja tās izdarītas vietās, kur tirgo ar akcīzes nodokli apliekamās preces, -

uzliek naudas sodu no divsimt līdz divsimt piecdesmit latiem, konfiscējot ar akcīzes nodokli apliekamās preces, kas atrodas tirdzniecības (realizācijas) vietās un ar tām iekšējā saistībā esošajās telpās.

(1993.gada 4.novembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.33, 1995, nr.18)

  156.3 pants. Noteiktās norēķinu kārtības neievērošana

Par bezskaidras naudas norēķinu kārtības neievērošanu, ja tā noteikta ar likumu vai Ministru kabineta noteikumiem, -

uzliek naudas sodu no simt piecdesmit līdz divsimt piecdesmit latiem.

(1994.gada 28.jūlija likuma redakcijā - Ziņotājs, 1994, nr.17)

  157.pants. Šaujamieroču un munīcijas pārdošanas kārtības

      pārkāpšana

(Izslēgts ar 1995.gada 19.jūlija likumu - Ziņotājs, 1995, nr.18)

  158.pants. Noteiktās kārtības pārkāpšana maksas pakalpojumu

      sniegšanā

Par patvaļīgu maksas pakalpojumu atsākšanu pakalpojumu punktā, kura darbu noteiktā kārtībā pārtraukusi uz to pilnvarota valsts iestāde, -

uzliek naudas sodu no piecdesmit līdz simt piecdesmit latiem.

(1990.gada 3.decembra likuma redakcijā ar grozījumiem, kas izdarīti ar 1991.gada 12.marta likumu un 1995.gada 19.jūlija likumu - Ziņotājs, 1991, nr.15/16, nr.17/18, 1995, nr.18)

       158.1  pants.   Vienotās   braukšanas  maksas  (tarifu)  patvaļīga
                       pārsniegšana taksometros

Taksometru vadītājiem par vienoto taksometru tarifu patvaļīgu pārsniegšanu, paaugstinātas braukšanas maksas pieprasīšanu un saņemšanu -

uzliek naudas sodu divdesmit piecu latu apmērā.

Par tām pašām darbībām, ja tās izdarījusi persona, kura gada laikā jau administratīvi sodīta par vienu no šā panta pirmajā daļā paredzētajiem pārkāpumiem, -

uzliek naudas sodu piecdesmit latu apmērā, uz trim gadiem atņemot tiesības nodarboties ar pasažieru pārvadāšanu.

(1991.gada 6.augusta likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.33/34, 1995, nr.18)

  159.pants. Izvairīšanās no nodokļu un tiem pielīdzināto maksājumu

      nomaksas

Par izvairīšanos no nodokļu vai tiem pielīdzināto maksājumu nomaksas, kā arī par ienākumu, peļņas vai citu ar nodokli apliekamo objektu slēpšanu (samazināšanu) -

uzliek naudas sodu līdz simt piecdesmit latiem.

(1993.gada 20.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.16/17, 1995, nr.18)

  159.1 pants. Būvmateriālu iegūšanas kārtības pārkāpšana

(Izslēgts ar 1992.gada 3.novembra likumu - Ziņotājs, 1992, nr.46/47/48)

  159.2 pants. Budžeta līdzekļu vai ar šiem līdzekļiem veikto

      darījumu nereģistrēšana

Par laikā neiesniegtu vai nepilnīgu pārskatu vai ziņojumu par budžeta izpildi saskaņā ar likuma "Par budžetu un finansu vadību" prasībām -

izsaka brīdinājumu iestādes amatpersonām vai uzliek naudas sodu no piecdesmit līdz divsimt piecdesmit latiem.

Par budžeta līdzekļu un ar šiem līdzekļiem veikto darījumu nereģistrēšanu likumā noteiktajā kārtībā -

uzliek naudas sodu iestādes amatpersonām no piecdesmit līdz divsimt piecdesmit latiem.

(1997.gada 19.jūnija likuma redakcijā - Ziņotājs, 1997, nr.16)

159.3 pants. Valsts kases sniegtā asignējuma pārsniegšana

Par saistībām, ko uzņēmusies budžeta iestādes amatpersona un kas pārsniedz Valsts kases sniegto asignējumu, -

uzliek naudas sodu iestādes amatpersonai no piecdesmit līdz divsimt piecdesmit latiem.

(1997.gada 19.jūnija likuma redakcijā)

  160.pants. Sīkā spekulācija

(Izslēgts ar 1993.gada 19.janvāra likumu - Ziņotājs, 1993, nr.3/4)

       160.1  pants.  Atteikšanās  pieņemt  oficiālajā  apgrozībā  esošās
                      naudaszīmes

Par atteikšanos pieņemt oficiālajā apgrozībā esošās naudaszīmes kā likumīgus maksāšanas līdzekļus maksājumiem valsts budžetā un pašvaldību budžetos, samaksai par precēm un pakalpojumiem, izņemot gadījumus, kad likumi un citi normatīvie akti nosaka citus maksāšanas līdzekļus, -

uzliek naudas sodu līdz piecdesmit latiem.

Par tām pašām darbībām, ja tās izdarītas atkārtoti gada laikā pēc administratīvā soda piemērošanas, -

uzliek naudas sodu līdz simt latiem, atņemot tiesības ieņemt noteiktus amatus vai atņemot tiesības uz zināma veida uzņēmējdarbību vai bez tā.

(1992.gada 18.jūnija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.27/28, 1995, nr.18)

  161.pants. Maizes un citu pārtikas produktu izpirkšana valsts vai

      kooperatīvajos veikalos izbarošanai lopiem un mājputniem

(Izslēgts ar 1991.gada 12.marta likumu. - Ziņotājs, 1991, nr.17/18)

  162.pants. Nelikumīgas operācijas ar ārvalstu valūtu un maksājumu

      dokumentiem

(Izslēgts ar 1993.gada 19.janvāra likumu. - Ziņotājs, 1993, nr.3/4)

       163.pants. Maksājumu  dokumentu,  kurus iegūst par ārvalstu valūtu
                  bez   tiesībām   pārvērst   tos   atpakaļ  šajā valūtā,
                  nelikumīga pārdošana
 (Izslēgts ar 1993.gada 19.janvāra likumu. - Ziņotājs, 1993, nr.3/4)

       163.1 pants.  Dārgmetālu,   dārgakmeņu   un   to   izstrādājumu
                     uzglabāšana  un   realizācija  bez  noteiktajiem
                     zīmogiem  (zīmēm)  un  kvalitātes apliecībām

Par tādām dārgmetālu un dārgakmeņu izstrādājumu, kuriem nav proves zīmoga un valsts garantijas zīmes vai kuriem ir neatbilstošs vai viltots zīmogs (zīme), uzglabāšanu (atrašanos) izgatavošanas vai tirdzniecības (realizācijas) vietās, bet mazumtirdzniecībā - arī ar tirdzniecības telpām iekšēji saistītajās telpās, kā arī par šo izstrādājumu realizāciju vai nodošanu realizācijai -

uzliek naudas sodu līdz divsimt latiem.

Par realizējamo dārgmetālu un dārgakmeņu nenodrošināšanu ar kvalitātes apliecībām -

uzliek naudas sodu līdz divsimt piecdesmit latiem.

Par tādām pašām darbībām, ja tās izdarījusi persona, kura gada laikā jau administratīvi sodīta par šā panta pirmajā un otrajā daļā paredzētajiem pārkāpumiem, -

uzliek naudas sodu no simt piecdesmit līdz divsimt piecdesmit latiem, konfiscējot izgatavošanas un tirdzniecības (realizācijas) vietās esošos dārgmetālus, dārgakmeņus un to izstrādājumus.

(1995.gada 19.jūlija likuma redakcijā - Ziņotājs, 1995, nr.18)

  164.pants. Benzīna vai citu degvielu un eļļošanas materiālu

      nelikumīga izsniegšana vai iegādāšanās

(Izslēgts ar 1992.gada 3.novembra likumu - Ziņotājs, 1992, nr.46/47/48)

  164.1 pants. Preču vai pakalpojumu talonu, kartīšu vai citu zīmju

      nelikumīga izsniegšana

(Izslēgts ar 1995.gada 19.jūlija likumu - Ziņotājs, 1995, nr.18)

  165.pants. Mājamatniecības noteikumu pārkāpšana

(Izslēgts ar 1992.gada 3.novembra likumu - Ziņotājs, 1992, nr.46/47/48)

  165.1 pants. Izvairīšanās iesniegt deklarāciju par ienākumiem

(Izslēgts ar 1991.gada 12.marta likumu - Ziņotājs, 1991, nr.17/18)

       165.2 pants.  Nodokļu    maksātāju   reģistrēšanas   kārtības
                     neievērošana

Par savlaicīgu nereģistrēšanos nodokļu maksātāju reģistrā, par nepareizu ziņu sniegšanu, kā arī par neizstāšanos no nodokļu maksātāju reģistra normatīvajos aktos paredzētajos gadījumos -

uzliek naudas sodu no simt piecdesmit līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  165.3 pants. Kredītiestāžu darbības noteikumu neievērošana

Par kredītiestāžu darbību regulējošo likumu, Ministru kabineta noteikumu vai Latvijas Bankas saistošo noteikumu vai norādījumu neievērošanu -

uzliek naudas sodu kredītiestādes valdes locekļiem, valdes priekšsēdētājam vai direktoram rīkotājam no simt līdz divsimt piecdesmit latiem, atņemot tiesības ieņemt šos amatus vai bez tā.

(1995.gada 19.jūlija likuma redakcijā - Ziņotājs, 1995, nr.18)

  166.pants. Nodarbošanās ar individuālo darbu bez patenta vai

      reģistrācijas apliecības

Par nodarbošanos ar individuālo darbu bez patenta vai reģistrācijas apliecības -

uzliek naudas sodu līdz simt piecdesmit latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.46/47/48, 1995, nr.18)

  166.1 pants. Tirdzniecības uzraudzības valsts komitejas vai Valsts

      ieņēmumu dienesta amatpersonu norādījumu nepildīšana

(Izslēgts ar 1994.gada 17.februāra likumu - Ziņotājs, 1994, nr.6)

                        Divpadsmitā "a" nodaļa
               ADMINISTRATĪVIE PĀRKĀPUMI UZŅĒMĒJDARBĪBĀ

  166.2 pants. Uzņēmējdarbība bez reģistrēšanas vai bez speciālas

      atļaujas (licences) vai uzņēmējdarbības veikšana,

      pārkāpjot speciālajā atļaujā (licencē) minētos

      nosacījumus

Par uzņēmējdarbības uzsākšanu bez reģistrēšanas vai bez speciālas atļaujas (licences), ja tās nepieciešamību nosaka likums vai Ministru kabineta noteikumi, par uzņēmējdarbības veikšanu, pārkāpjot speciālajā atļaujā (licencē) minētos nosacījumus, vai par uzņēmējdarbības turpināšanu pēc speciālās atļaujas (licences) atņemšanas, anulēšanas vai tās termiņa izbeigšanās vai uzņēmuma (uzņēmējsabiedrības) izslēgšanas no Uzņēmumu reģistra, kā arī par uzņēmuma (uzņēmējsabiedrības) darbības turpināšanu pēc rīkojuma par tā darbības apturēšanu -

uzliek naudas sodu no divsimt līdz divsimt piecdesmit latiem, konfiscējot ar administratīvā pārkāpuma izdarīšanu saistītos rīkus un priekšmetus.

(1997.gada 28.maija likuma redakcijā - Ziņotājs, 1997, nr.13)

       166.3  pants.   Ziņu   nesniegšana  Latvijas  Republikas  Uzņēmumu
                       reģistram  vai  to slēpšana no Latvijas Republikas
                       Uzņēmumu reģistra

Par reģistrējamo grozījumu nepieteikšanu reģistrācijai Uzņēmumu reģistrā, par nepareizu ziņu sniegšanu Uzņēmumu reģistram vai iesniedzamo ziņu slēpšanu no Uzņēmumu reģistra, kā arī par dokumentu, parakstu paraugu neiesniegšanu Uzņēmumu reģistram vai Uzņēmumu reģistra amatpersonas likumīgo rīkojumu nepildīšanu -

uzliek naudas sodu no simt līdz divsimt latiem.

Par uzņēmuma (uzņēmējsabiedrības) darbības izbeigšanas nepieteikšanu reģistrācijai Uzņēmumu reģistrā un likvidācijas ziņojuma neiesniegšanu laikrakstam "Latvijas Vēstnesis" -

uzliek naudas sodu no divsimt līdz divsimt piecdesmit latiem, atņemot tiesības uz visu veidu uzņēmējdarbību.

(1997.gada 28.maija likuma redakcijā - Ziņotājs, 1997, nr.13)

  166.4 pants. Uzņēmējdarbības līdztiesības garantiju pārkāpšana

Par uzņēmuma (uzņēmējsabiedrības) reģistrācijai nepieciešamo dokumentu neizsniegšanu, kā arī par uzņēmējdarbības nepamatotu ierobežošanu vai kavēšanu, ja to izdarījusi amatpersona,-

uzliek naudas sodu līdz simt latiem.

Par nepamatotu atteikšanos reģistrēt uzņēmumu (uzņēmējsabiedrību), ja to izdarījusi amatpersona, kuras pienākumos ietilpst uzņēmuma (uzņēmējsabiedrības) reģistrēšana,-

uzliek naudas sodu līdz simt piecdesmit latiem, atņemot tiesības ieņemt noteiktus amatus vai bez tā.

(1991.gada 12.marta likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, 17./18.nr, 1995, nr.18)

       166.5  pants.  Algota  darbaspēka  pieņemšanas  un  nodarbināšanas
                      kārtības pārkāpšana
 (Izslēgts ar 1995.gada 19.jūlija likumu - Ziņotājs, 1995, nr.18)

  166.6 pants. Grāmatvedības un statistiskās informācijas noteikumu

      neievērošana

Par uzņēmumam, uzņēmējsabiedrībai, iestādei vai organizācijai likumos noteikto grāmatvedības kārtošanas nosacījumu, gada pārskatu un statistikas pārskatu sastādīšanas kārtības neievērošanu, gada pārskatu, statistikas pārskatu un statistiskās informācijas savlaicīgu neiesniegšanu vai nepilnīgu iesniegšanu attiecīgajām valsts institūcijām -

uzliek naudas sodu no simt līdz simt piecdesmit latiem.

Par izvairīšanos iesniegt šā panta pirmajā daļā norādīto informāciju vai dokumentus -

uzliek naudas sodu no simt piecdesmit līdz divsimt piecdesmit latiem.

(1994.gada 28.jūlija likuma redakcijā - Ziņotājs, 1994, nr.17)

       166.7  pants.   Darba  koplīguma  neslēgšana  un  darba  koplīguma
                       noteikumu neizpilde

Par atteikšanos vest oficiālas sarunas par darba koplīgumu vai slēgt saskaņotu darba koplīgumu, kā arī par koplīguma noteikumu rupju neizpildi-

uzliek naudas sodu no piecdesmit līdz simt latiem.

(1991.gada 12.marta likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.17/18, 1995, nr.18)

  166.8 pants. Apdrošināšanas noteikumu pārkāpšana

Par izvairīšanos no mantas obligātās apdrošināšanas vai par fiktīvu ziņu sniegšanu, izdarot mantas apdrošināšanu, -

izsaka brīdinājumu vai uzliek naudas sodu līdz piecdesmit latiem.

(1991.gada 12.marta likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.17/18, 1995, nr.18)

                        Divpadsmitā "b" nodaļa
             ADMINISTRATĪVIE PĀRKĀPUMI PATĒRĒTĀJU TIESĪBU
                           AIZSARDZĪBAS JOMĀ

       166.9 pants.  Preču    un    maksas   pakalpojumu   kvalitātes
                     nenodrošināšana

Par tādu preču izgatavošanu vai realizāciju vai maksas pakalpojumu sniegšanu, kas neatbilst normatīvtehniskajos dokumentos vai līgumos izvirzītajām kvalitātes prasībām, bet, ja tādu nav, - parasti izvirzāmajām prasībām, izņemot gadījumus, kad pārdevējs vai maksas pakalpojumu sniedzējs informējis patērētāju par zemāku kvalitāti un patērētājs tai ir piekritis,-

uzliek naudas sodu no divdesmit pieciem līdz piecdesmit latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.3/4, 1995, nr.18)

       166.10  pants.  Kaitīgo  vielu  pieļaujamā  daudzuma  pārsniegšana
                       pārtikas precēs

Par tādu pārtikas preču izgatavošanu vai pārdošanu, kurās ķīmisko vielu vai elementu daudzums vai radiācijas līmenis pārsniedz valsts noteiktās normas, -

uzliek naudas sodu no piecdesmit līdz simt piecdesmit latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.3/4, 1995, nr.18)

       166.11 pants.  Preču  un  maksas  pakalpojumu  garantijas saistību
                      neizpildīšana

Par preču vai maksas pakalpojumu garantijas saistību neizpildīšanu, izņemot gadījumus, kad pārdevējs vai maksas pakalpojumu sniedzējs pierāda, ka patērētājs pārkāpis preces lietošanas vai maksas pakalpojuma izmantošanas noteikumus vai ka nelabvēlīgas sekas iestājušās nepārvaramas varas dēļ, -

uzliek naudas sodu no piecdesmit līdz simt latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.3/4, 1995, nr.18)

       166.12 pants.  Informācijas  nesniegšana  attiecībā  uz  preci  un
                      maksas  pakalpojumiem,   nepilnīgas  un  nepatiesas
                      informācijas sniegšana

Par likumā noteiktās informācijas nesniegšanu attiecībā uz preci vai maksas pakalpojumiem, kā arī par tās nepilnīgu sniegšanu vai nepatiesas informācijas sniegšanu -

uzliek naudas sodu no desmit līdz divdesmit pieciem latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.3/4, 1995, nr.18)

  166.13 pants. Reklāmas noteikumu pārkāpšana

Par noteiktās kārtības pārkāpšanu reklāmas sniegšanā vai izplatīšanā -

uzliek naudas sodu līdz simt piecdesmit latiem.

Par likumā aizliegtas reklāmas sniegšanu vai izplatīšanu -

uzliek naudas sodu līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

       166.14  pants.   Preču   un  maksas  pakalpojumu  drošuma  prasību
                        neievērošana

Par normatīvtehniskajos dokumentos, līgumos vai attiecīgi pilnvarotu valsts iestāžu (tehniskās uzraudzības, medicīnas, sanitārhigiēnisko, apkārtējās vides aizsardzības un citu iestāžu) apstiprinātajos normatīvos noteikto preču vai maksas pakalpojumu drošuma prasību neievērošanu -

uzliek naudas sodu no piecdesmit līdz simt latiem.

Par viltotu vai normatīvi tehnisko dokumentu prasībām neatbilstošu alkoholisko dzērienu uzglabāšanu vai tirdzniecību -

uzliek naudas sodu līdz divsimt piecdesmit latu, konfiscējot uzglabāšanas vai tirdzniecības (realizācijas) vietās esošos attiecīgā veida (nosaukuma) alkoholiskos dzērienus.

(1993.gada 19.janvāra likuma redakcijā ar grozījumiem, kas izdarīti ar 1994.gada 28.jūlija likumu un 1995.gada 19.jūlija likumu - Ziņotājs, 1993, nr.3/4, 1994, nr.17, 1995, nr.18)

       166.15 pants.  Sertifikācijai  pakļauto  preču  nenodrošināšana ar
                      sertifikātiem un to realizēšana bez sertifikātiem

Par sertifikācijai pakļauto preču nenodrošināšanu ar sertifikātiem vai to realizēšanu bez sertifikātiem (izņemot ārstniecības līdzekļu realizēšanu bez kvalitātes sertifikāta katrai noteiktai sērijai) -

uzliek naudas sodu no divdesmit pieciem līdz piecdesmit latiem.

Par alkoholisko dzērienu uzglabāšanu bez to kvalitāti apliecinošiem dokumentiem un atbilstoša marķējuma realizācijas vietās un ar tām saistībā esošajās telpās, kā arī par atbilstoši noteikumiem nemarķētu alkoholisko dzērienu realizāciju vai nodošanu realizācijai -

uzliek naudas sodu no divsimt līdz divsimt piecdesmit latiem, konfiscējot alkoholiskos dzērienus.

(1993.gada 19.janvāra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.3/4, 1994, nr.17)

       166.16    pants.    Jaunu    (modernizētu)    preču    ekspertīzes
                           nenodrošināšana

Par sertifikācijai pakļautu jaunu (modernizētu) preču kvalitātes, drošuma un derīguma ekspertīzes nenodrošināšanu, kā arī jaunas preces izlaidi bez pozitīva ekspertīzes atzinuma -

uzliek naudas sodu no no divdesmit pieciem līdz piecdesmit latiem.

Par tām pašām darbībām, ja tās saistītas ar alkoholiskajiem dzērieniem,-

uzliek naudas sodu amatpersonām no divsimt līdz divsimt piecdesmit latiem, konfiscējot ražošanas vietā esošos attiecīgā veida vai nosaukuma (receptūras) alkoholiskos dzērienus.

(1993.gada 19.janvāra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.3/4, 1994, nr.17)

       166.17 pants.  Preču  (pakalpojumu)  zīmes  izmantošanas noteikumu
                      pārkāpšana

Par noteiktā kārtībā reģistrētās preču (pakalpojumu) zīmes izmantošanas noteikumu pārkāpšanu -

uzliek naudas sodu no piecdesmit līdz simt latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.3/4, 1995, nr.18)

  166.18 pants. Informācijas nesniegšana vai nepatiesas informācijas

      sniegšana Latvijas Republikas Ministru Padomes

      Monopoldarbības uzraudzības komitejai

(Izslēgts ar 1994.gada 17.februāra likumu - Ziņotājs, nr.6)

       166.19  pants.  Attiecībā  uz  monopoldarbības  vai  pretlikumīgas
                       konkurences pārtraukšanu rīkojuma nepildīšana
 (Izslēgts ar 1994.gada 17.februāra likumu - Ziņotājs, nr.6)

       166.20 pants.  Tabakas  izstrādājumu  realizācija  bez  noteiktā
                      marķējuma

Par tabakas izstrādājumu uzglabāšanu (atrašanos) tirdzniecības (realizācijas) vietās, bet mazumtirdzniecībā - arī ar tām iekšējā saistībā esošajās telpās - bez noteiktā marķējuma, kā arī par atbilstoši noteikumiem nemarķētu tabakas izstrādājumu realizāciju, nodošanu realizācijai (vai ar citiem nosacījumiem) -

uzliek naudas sodu amatpersonām no simt līdz simt piecdesmit latiem, konfiscējot tabakas izstrādājumus, kas atrodas tirdzniecības (realizācijas) vietās, bet mazumtirdzniecībā - arī ar tām iekšējā saistībā esošajās telpās.

Par tādām pašām darbībām, ja tās izdarījusi persona, kura gada laikā jau administratīvi sodīta par šā panta pirmajā daļā paredzēto pārkāpumu, -

uzliek naudas sodu no simt piecdesmit līdz divsimt piecdesmit latiem, konfiscējot tirdzniecības (realizācijas) vietās esošos tabakas izstrādājumus, vai piemēro administratīvo arestu uz laiku līdz piecpadsmit diennaktīm, konfiscējot tirdzniecības (realizācijas) vietās esošos tabakas izstrādājumus.

(1995.gada 19.jūlija likuma redakcijā - Ziņotājs, 1995, nr.18)

  166.21 pants. Valsts un pašvaldību pasūtījuma piešķiršana bez

      izsoles (konkursa)

Par valsts vai pašvaldības pasūtījuma piešķiršanu bez izsoles (konkursa) gadījumos, kad likums prasa izsoles (konkursa) rīkošanu, kā arī par citu metožu, nevis izsoles, nepamatotu izmantošanu valsts vai pašvaldības pasūtījuma piešķiršanā -

uzliek naudas sodu no divsimt līdz divsimt piecdesmit latiem.

(1997.gada 2.oktobra likuma redakcijā - Ziņotājs, 1997, nr.22)

  166.22 pants. Pretendentu loka nepamatota sašaurināšana valsts un

      pašvaldību pasūtījuma piešķiršanā

Par pretendentu loka nepamatotu sašaurināšanu valsts vai pašvaldības pasūtījuma piešķiršanā -

uzliek naudas sodu no simt līdz divsimt latiem.

(1997.gada 2.oktobra likuma redakcijā - Ziņotājs, 1997, nr.22)

       166.23  pants.  Nevienlīdzīgu   apstākļu   radīšana   valsts  un
                       pašvaldību pasūtījuma pretendentiem

Par nevienlīdzīgu apstākļu radīšanu valsts vai pašvaldības pasūtījuma pretendentiem (radot vienam vai dažiem pretendentiem labvēlīgākus apstākļus) informācijas saņemšanā, piedāvājuma dokumentu sagatavošanas un iesniegšanas termiņu noteikšanā, pretendentu atlases un piedāvājumu vērtēšanas kritēriju piemērošanā -

izsaka brīdinājumu vai uzliek naudas sodu līdz simt latiem.

(1997.gada 2.oktobra likuma redakcijā - Ziņotājs, 1997, nr.22)

       166.24 pants. Atklātuma   vai   konfidencialitātes   neievērošana
                     valsts un pašvaldību pasūtījuma piešķiršanas norisē

Par atklātuma, publiskuma vai konfidencialitātes noteikumu neievērošanu valsts vai pašvaldības pasūtījuma piešķiršanas norisē -

izsaka brīdinājumu vai uzliek naudas sodu līdz piecdesmit latiem.

(1997.gada 2.oktobra likuma redakcijā - Ziņotājs, 1997, nr.22)

  166.25 pants. Valsts un pašvaldību pasūtījuma piešķiršanas

      procesa nepilnīga vai sagrozīta dokumentēšana

Par valsts vai pašvaldības pasūtījuma piešķiršanas procesa nepilnīgu vai sagrozītu dokumentēšanu, kā arī par šīs dokumentācijas nesaglabāšanu -

uzliek naudas sodu no simt līdz simt piecdesmit latiem.

(1997.gada 2.oktobra likuma redakcijā - Ziņotājs, 1997, nr.22)

  166.26 pants. Negodīga konkurence

Par negodīgu konkurenci, izmantojot arī maldinošu reklāmu, -

uzliek naudas sodu līdz divsimt piecdesmit latiem.

(1997.gada 2.oktobra likuma redakcijā - Ziņotājs, 1997, nr.22)

                          Trīspadsmitā nodaļa
                ADMINISTRATĪVIE PĀRKĀPUMI, KAS APDRAUD
                          SABIEDRISKO KĀRTĪBU

  167.pants. Sīkais huligānisms

Par sīko huligānismu, tas ir, lamāšanos ar necenzētiem vārdiem sabiedriskās vietās, apvainojošu uzmākšanos un citām tamlīdzīgām darbībām, kas traucē sabiedrisko mieru un kārtību,-

uzliek naudas sodu no divdesmit pieciem līdz piecdesmit latiem vai piemēro administratīvo arestu uz laiku līdz piecpadsmit diennaktīm.

(1995.gada 19.jūlija likuma redakcijā - Ziņotājs, 1995, nr.18)

  168.pants. Šaušana ar šaujamieroci apdzīvotajās vietās un vietās,

      kas nav tam ierādītas, vai pārkāpjot noteikto kārtību

(Izslēgts ar 1995.gada 19.jūlija likumu - Ziņotājs, 1995, nr.18)

  169.pants. Mājās gatavotu stipru alkoholisko dzērienu iegādāšanās

(Izslēgts ar 1993.gada 19.janvāra likumu - Ziņotājs, 1993, nr.3/4)

  169.1 pants. Mājās gatavota vīna, kas nav uzskatāms par stipru

      alkoholisko dzērienu, pārdošana

(Izslēgts ar 1993.gada 19.janvāra likumu - Ziņotājs, 1993, nr.3/4)

       169.2  pants.   Stipru  alkoholisko  dzērienu  izgatavošana  mājas
                       apstākļos vai šo dzērienu glabāšana
 (Izslēgts ar 1993.gada 19.janvāra likumu - Ziņotājs, 1993, nr.3/4)

  169.3 pants. Spirta un alkoholisko dzērienu uzglabāšanas un

      pārvadāšanas noteikumu pārkāpšana

Par spirta un alkoholisko dzērienu uzglabāšanas un pārvadāšanas noteikumu pārkāpšanu -

uzliek naudas sodu no simt līdz divsimt piecdesmit latiem, konfiscējot nelikumīgi uzglabāto vai pārvadāto spirtu un alkoholiskos dzērienus un to pārvadāšanai izmantotos transportlīdzekļus.

(1997.gada 28.maija likuma redakcijā - Ziņotājs, 1997, nr.13)

  170.pants. Alkoholisko dzērienu lietošana ražošanā

(Izslēgts ar 1993.gada 19.janvāra likumu - Ziņotājs, 1993, nr.3/4)

       171.pants.  Alkoholisko   dzērienu   vai  citu  apreibinošo  vielu
                   lietošana    sabiedriskās     vietās    un   atrašanās
                   sabiedriskās  vietās reibuma stāvoklī

Par alkoholisko dzērienu vai citu apreibinošo vielu lietošanu sabiedriskās vietās, izņemot vietas, kurās alkoholisko dzērienu lietošanu atļāvusi pašvaldība, vai par atrašanos sabiedriskās vietās tādā reibuma stāvoklī, kas aizskar cilvēka cieņu, -

izsaka brīdinājumu vai uzliek naudas sodu līdz divdesmit pieciem latiem.

Par tām pašām darbībām, ja tās izdarītas atkārtoti gada laikā pēc administratīvā soda piemērošanas, -

uzliek naudas sodu no divdesmit pieciem līdz piecdesmit latiem vai piemēro administratīvo arestu uz laiku līdz piecpadsmit diennaktīm.

(1993.gada 19.janvāra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.3/4, 1995, nr.18)

  172.pants. Nepilngadīgā novešana līdz dzēruma stāvoklim

Par nepilngadīgā novešanu līdz dzēruma stāvoklim, ko izdara vecāki vai citas personas,-

uzliek naudas sodu no divdesmit pieciem līdz piecdesmit latiem.

(Ar grozījumiem, kas izdarīti ar APP 1985.gada 31.oktobra dekrētu un 1995.gada 19.jūlija likumu - Ziņotājs, 1985, nr.45, 1995, nr.18)

  173.pants. Bērnu audzināšanas un izglītošanas pienākumu

      nepildīšana

Par nepilngadīgu bērnu audzināšanas un izglītošanas pienākumu nepildīšanu, ko izdarījuši vecāki vai personas, kas viņus aizstāj, -

vecākiem vai personām, kas viņus aizstāj, izsaka brīdinājumu vai uzliek naudas sodu līdz piecdesmit latiem.

Par tādu pašu nodarījumu, ja tā rezultātā nepilngadīgais vecumā līdz 16 gadiem izdarījis sīko huligānismu vai lietojis narkotiskās vai psihotropās vielas bez ārsta nozīmējuma, vai atradies sabiedriskā vietā dzērumā, -

vecākiem vai personām, kas viņus aizstāj, izsaka brīdinājumu vai uzliek naudas sodu līdz astoņdesmit latiem.

(1994.gada 28.jūlija likuma redakcijā ar grozījumiem, kas izdarīti ar 1997.gada 28.maija likumu - Ziņotājs, 1994, nr.17; 1997, nr.13)

  173.1 pants. Azartspēles

(Izslēgts ar 1993.gada 19.janvāra likumu - Ziņotājs, 1993, nr.3/4)

       173.2 pants. Erotiska  un  pornogrāfiska   rakstura  materiālu
                    ievešanas,  izgatavošanas,  izplatīšanas, publiskas
                    demonstrēšanas vai reklamēšanas noteikumu pārkāpšana

Par erotiska rakstura materiālu (sacerējumu, iespiedizdevumu, attēlu, datorprogrammu, filmu, videoierakstu un audioierakstu, televīzijas un radio raidījumu) ievešanas, izgatavošanas, izplatīšanas, publiskas demonstrēšanas vai reklamēšanas noteikumu pārkāpšanu -

izsaka brīdinājumu vai uzliek naudas sodu līdz simt latiem, konfiscējot šos materiālus vai bez konfiskācijas.

Par pornogrāfiska rakstura materiālu (sacerējumu, iespiedizdevumu, attēlu, datorprogrammu, filmu, videoierakstu un audioierakstu, televīzijas un radio raidījumu) ievešanas, izgatavošanas, izplatīšanas, publiskas demonstrēšanas vai reklamēšanas noteikumu pārkāpšanu -

uzliek naudas sodu no simt līdz divsimt piecdesmit latiem, konfiscējot šos materiālus.

(1997.gada 28.maija likuma redakcijā - Ziņotājs, 1997, nr.13)

  174.pants. Videoierakstu materiālu nelikumīga izplatīšana

(Izslēgts ar 1993.gada 19.janvāra likumu - Ziņotājs, 1993, nr.3/4)

  174.1 pants. Nodarbošanās ar prostitūciju

(Izslēgts ar 1996.gada 11.aprīļa likumu - Ziņotājs, 1996, nr.10)

  174.2 pants. Uzmākšanās ārvalstu pilsoņiem, lai no viņiem iegūtu

      mantas

(Izslēgts ar 1995.gada 19.jūlija likumu - Ziņotājs, 1995, nr.18)

  174.3 pants. Sapulču, gājienu un piketu organizēšanas un norises

      kārtības pārkāpšana

Par sapulču, gājienu un piketu noteiktās organizēšanas vai norises kārtības pārkāpšanu -

izsaka brīdinājumu vai uzliek naudas sodu līdz divdesmit pieciem latiem vai piemēro administratīvo arestu uz laiku līdz piecpadsmit diennaktīm.

Par tām pašām darbībām, ja tās izdarītas atkārtoti gada laikā pēc administratīvā soda piemērošanas vai tās izdarījis sapulces, gājiena vai piketa organizators vai vadītājs, -

uzliek naudas sodu līdz piecdesmit latiem vai piemēro administratīvo arestu uz laiku līdz piecpadsmit diennaktīm.

(APP 1988.gada 29.jūlija dekrēta redakcijā ar grozījumiem, kas izdarīti ar 1995.gada 19.jūlija likumu un 1997.gada 28.maija likumu - Ziņotājs, 1988, nr.31; 1995, nr.18; 1997, nr.13)

                          Četrpadsmitā nodaļa
            ADMINISTRATĪVIE PĀRKĀPUMI, KAS APDRAUD NOTEIKTO
                           PĀRVALDES KĀRTĪBU

  175.pants. Ļaunprātīga nepakļaušanās policijas darbinieka vai

      zemessarga likumīgam rīkojumam vai prasībai

Par ļaunprātīgu nepakļaušanos policijas darbinieka vai zemessarga, kā arī karavīra likumīgajam rīkojumam vai prasībai, kad viņi izpilda sabiedriskās kārtības sargāšanas vai dienesta pienākumus, -

uzliek naudas sodu līdz divsimt latiem vai piemēro administratīvo arestu uz laiku līdz piecpadsmit diennaktīm.

(Ar grozījumiem, kas izdarīti ar APP 1988.gada 29.jūlija dekrētu, 1992.gada 3.novembra likumu, 1994.gada 28.jūlija likumu un 1997.gada 28.maija likumu - Ziņotājs, 1988, nr.31; 1992, nr.46/47/48; 1994, nr.17; 1997, nr.13)

  175.1 pants. Necieņa pret izziņas, izmeklēšanas un prokuratūras

      iestādēm

Par necieņu pret izziņas, izmeklēšanas vai prokuratūras iestādēm, kas izpaudusies kā liecinieka, cietušā, civilprasītāja vai civilatbildētāja, kā arī cietušā, civilprasītāja vai civilatbildētāja pārstāvju, likumiskā pārstāvja, eksperta, speciālista, tulka vai pieaicinātā neierašanās bez attaisnojoša iemesla pēc izziņas izdarītāja, izmeklētāja vai prokurora aicinājuma, -

uzliek naudas sodu līdz simt latiem.

(1993.gada 5.janvāra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.3/4, 1995, nr.18)

  175.2 pants. Kontroles, uzraudzības vai izmeklēšanas funkcijas

      realizējošo valsts institūciju amatpersonu likumīgo

      prasību neizpildīšana

Par kontroles, uzraudzības vai izmeklēšanas funkcijas realizējošo valsts institūciju amatpersonu likumīgo prasību savlaicīgu neizpildīšanu -

uzliek naudas sodu līdz divsimt piecdesmit latiem.

(1994.gada 17.februāra likuma redakcijā - Ziņotājs, 1994, nr.6)

  176.pants. Patvarība

Par patvarību, tas ir, kādas darbības izdarīšanu patvaļīgi, apejot likumā noteikto kārtību, ja šīs darbības tiesiskumu apstrīd cita persona, valsts vai sabiedriskais uzņēmums, iestāde vai organizācija, ja šī patvarība nav saistīta ar ievērojama zaudējuma nodarīšanu, -

uzliek naudas sodu līdz divdesmit pieciem latiem.

(Ar grozījumiem, kas izdarīti ar 1995.gada 19.jūlija likumu - Ziņotājs, 1995, nr.18)

  176.1 pants. Sabiedrisko organizāciju darbības uzsākšanas un

      izbeigšanas noteikumu pārkāpšana

Par sabiedriskās organizācijas vai sabiedrisko organizāciju apvienības publiskās darbības uzsākšanu pirms sabiedriskās organizācijas vai sabiedrisko organizāciju apvienības reģistrācijas, kā arī par sabiedriskās organizācijas vai sabiedrisko organizāciju apvienības darbības turpināšanu pēc sabiedriskās organizācijas vai sabiedrisko organizāciju apvienības reģistrācijas anulēšanas -

uzliek naudas sodu sabiedriskās organizācijas vai sabiedrisko organizāciju apvienības vadītājiem vai pilnvarotajiem vadības locekļiem līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  177.pants. Policijas kontroles noteikumu pārkāpšana

Par policijas kontroles noteikumu tīšu pārkāpšanu, ja to izdarījusi persona, kurai noteikta policijas kontrole, -

uzliek naudas sodu līdz piecdesmit latiem vai piemēro administratīvo arestu uz laiku līdz desmit diennaktīm.

(1998.gada 12.februāra likuma redakcijā - Ziņotājs, 1998, nr. )

  178.pants. Vielu, izstrādājumu un priekšmetu nelikumīga nodošana

      personām, kuras ievietotas iepriekšējā apcietinājuma

      vietās, brīvības atņemšanas vietās vai citās no

      sabiedrības izolējošās vietās, vai vielu, izstrādājumu

      un priekšmetu nelikumīga saņemšana no tām

Par naudas, korespondences, pārtikas produktu, alkoholisko dzērienu, kā arī citu vielu, izstrādājumu un priekšmetu nelikumīgu, no pārbaudes noslēptu nodošanu vai mēģinājumu jebkurā veidā tos nodot personām, kuras ievietotas aizturēto turēšanas vietās, iepriekšējā apcietinājuma vietās, brīvības atņemšanas vietās, -

uzliek naudas sodu līdz piecdesmit latiem, konfiscējot šīs vielas, izstrādājumus un priekšmetus.

Par vielu, izstrādājumu un priekšmetu nelikumīgu saņemšanu no personām, kuras ievietotas šā panta pirmajā daļā norādītajās iestādēs un kurām šo vielu, izstrādājumu un priekšmetu glabāšana un lietošana ir aizliegta, -

uzliek naudas sodu līdz piecdesmit latiem, konfiscējot šīs vielas, izstrādājumus un priekšmetus.

(Ar grozījumiem, kas izdarīti ar 1995.gada 19.jūlija likumu un 1997.gada 28.maija likumu - Ziņotājs, 1995, nr.18; 1997, nr.13)

  179.pants. Ugunsdrošības noteikumu pārkāpšana vai nepildīšana

Par noteiktā kārtībā apstiprinātu noteikumu, normu un standartu pārkāpšanu, kuri paredz ugunsgrēka novēršanu, cilvēku drošības garantēšanu ugunsgrēka izcelšanās gadījumā, tautsaimniecības objektu un apdzīvoto vietu nodrošināšanu ar ugunsdrošības līdzekļiem un ugunsdzēsības tehniku, kā arī par citu ugunsdrošības noteikumu un normu pārkāpšanu -

uzliek naudas sodu līdz simt piecdesmit latiem.

(Ar grozījumiem, kas izdarīti ar APP 1986.gada 2.decembra dekrētu un 1996.gada 11.aprīļa likumu - Ziņotājs, 1986, nr.50, 1996, nr.10)

  180.pants. Poligrāfijas un zīmogu un gravējumu uzņēmumu

      nodibināšanas, pavairošanas tehnikas iegādāšanās,

      realizācijas, izmantošanas, uzskaites un glabāšanas

      noteikumu pārkāpšana

(Izslēgts ar 1992.gada 3.novembra likumu - Ziņotājs, 1992, nr.46/47/48)

  181. pants. Šaujamieroču, munīcijas un speciālo līdzekļu iegādes,

      reģistrācijas, glabāšanas, nēsāšanas, ievešanas

      Latvijas Republikā un izvešanas no Latvijas Republikas

      noteikumu pārkāpšana, ko izdarījušas personas, kurām

      ir attiecīgas atļaujas

Par šaujamieroču un munīcijas iegādes, reģistrācijas, glabāšanas, nēsāšanas, ievešanas Latvijas Republikā un izvešanas no Latvijas Republikas noteikumu pārkāpšanu, ko izdarījušas fiziskās personas, kurām ir attiecīgas atļaujas, -

uzliek naudas sodu līdz divsimt piecdesmit latiem vai atņem ieroču glabāšanas un nēsāšanas tiesības uz laiku no viena gada līdz trim gadiem.

Par speciālo līdzekļu gāzes pistoļu (revolveru) iegādes, reģistrācijas, glabāšanas, nēsāšanas, ievešanas Latvijas Republikā un izvešanas no Latvijas Republikas noteikumu pārkāpšanu, ko izdarījušas fiziskās personas, kurām ir attiecīgas atļaujas, -

uzliek naudas sodu līdz simt piecdesmit latiem vai atņem speciālo līdzekļu glabāšanas un nēsāšanas tiesības uz laiku no viena gada līdz trim gadiem.

(1995.gada 19.jūlija likuma redakcijā - Ziņotājs, 1995, nr.18)

  182.pants. Šaujamieroču reģistrācijas (pārreģistrācijas) termiņu

      vai noteikumu pārkāpšana, ko izdarījuši pilsoņi

(Izslēgts ar 1995.gada 19.jūlija likumu - Ziņotājs, 1995, nr.18)

       183. pants. Šaujamieroču   un   speciālo   līdzekļu   iegādes,
                   reģistrācijas,  glabāšanas,  nēsāšanas,  ievešanas
                   Latvijas   Republikā   un   izvešanas no Latvijas
                   Republikas   noteikumu   pārkāpšana,   kā   arī
                   šaujamieroču un speciālo līdzekļu izmantošana tiem
                   neparedzētiem mērķiem,  ko  izdarījuši   uzņēmumu
                   (uzņēmējsabiedrību), iestāžu, organizāciju darbinieki

Par šaujamieroču un speciālo līdzekļu iegādes, reģistrācijas, glabāšanas, nēsāšanas, ievešanas Latvijas Republikā un izvešanas no Latvijas Republikas noteikumu pārkāpšanu, kā arī šaujamieroču un speciālo līdzekļu izmantošanu tiem neparedzētiem mērķiem, ko izdarījuši to uzņēmumu (uzņēmējsabiedrību), iestāžu, organizāciju darbinieki, kurām ir attiecīgas atļaujas, -

uzliek naudas sodu līdz divsimt piecdesmit latiem vai atņem šaujamieroču vai speciālo līdzekļu glabāšanas un nēsāšanas tiesības uz laiku no viena gada līdz trim gadiem.

(1995.gada 19.jūlija likuma redakcijā - Ziņotājs, 1995, nr.18)

  184.pants. Izvairīšanās no gludstobra medību šaujamieroču un

      munīcijas realizēšanas

(Izslēgts ar 1995.gada 19.jūlija likumu - Ziņotājs, 1995, nr.18)

  185.pants. Karatē mācīšanas noteikumu pārkāpšana

Par noteikumu pārkāpšanu, kuri jāievēro, dibinot sporta karatē sekcijas un uzņemot tajās personas, vai sporta noteikumos aizliegtu paņēmienu mācīšanu sekcijās, kā arī par patvaļīgu, bez attiecīgu iestāžu atļaujas, karatē paņēmienu mācīšanu -

uzliek naudas sodu līdz divsimt latiem.

(Ar grozījumiem, kas izdarīti ar 1995.gada 19.jūlija likumu - Ziņotājs, 1995, nr.18)

  186.pants. Dzīvošana bez pases vai bez reģistrācijas dzīvesvietā

      (pierakstīšanās)

Par dzīvošanu bez derīgas pases vai to aizstājoša personas dokumenta -

uzliek naudas sodu personām, kurām jābūt pasei, līdz divdesmit pieciem latiem.

Par dzīvošanu bez reģistrācijas dzīvesvietā (pierakstīšanās) Latvijas teritorijā -

uzliek naudas sodu līdz pieciem latiem.

(1995.gada 19.jūlija likuma redakcijā - Ziņotājs, 1995, nr.18)

  187. pants. Tīša pases bojāšana, nolaidīga glabāšana vai tādas

      pases lietošana, kuras vietā izsniegta jauna pase

Par tīšu pases bojāšanu -

uzliek naudas sodu līdz piecdesmit latiem.

Par nolaidīgu pases glabāšanu, kā rezultātā pase pazaudēta,-

uzliek naudas sodu līdz desmit latiem.

Par nolaidīgu pases glabāšanu, kā rezultātā pase pazaudēta, ja tas izdarīts atkārtoti gada laikā, -

uzliek naudas sodu no desmit līdz divdesmit pieciem latiem.

Par tādas pases lietošanu, kuras vietā izsniegta jauna pase, -

uzliek naudas sodu līdz simt latiem.

(1995.gada 19.jūlija likuma redakcijā - Ziņotājs, 1995, nr.18)

  187.1 pants. Diplomātiskās pases nenodošana glabāšanā

Par diplomātiskās pases nenodošanu glabāšanā Latvijas Republikas Ārlietu ministrijā likumā noteiktajā termiņā -

uzliek naudas sodu līdz simt latiem.

(1994.gada 28.jūlija likuma redakcijā - Ziņotājs, 1994, nr.17)

  188. pants. Pieļaušana personām dzīvot bez pases vai bez

      reģistrācijas dzīvesvietā

Par pieļaušanu personām dzīvot bez derīgas pases vai bez reģistrācijas dzīvesvietā (pierakstīšanās) -

uzliek naudas sodu personai, kas atbild par pasu sistēmas noteikumu ievērošanu, līdz simt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

189. pants. Pieņemšana darbā bez pases vai darba atļaujas

Par tādu personu pieņemšanu darbā, kuras dzīvo bez derīgas pases vai kurām nav darba atļaujas, ja to nepieciešamību nosaka likums, -

uzliek naudas sodu no piecdesmit līdz simt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

190.pants. Pases nelikumīga atņemšana vai pieņemšana ķīlā

Par pases nelikumīgu atņemšanu, kā arī par pases pieņemšanu ķīlā -

uzliek naudas sodu no piecdesmit līdz simt latiem.

(1995.gada 19.jūlija likuma redakcijā - Ziņotājs, 1995, nr.18)

       190.1  pants.   Nelikumīgas   darbības   attiecībā   pret   valsts
                       apbalvojumiem
 (Izslēgts ar 1992.gada 7.aprīļa likumu - Ziņotājs, 1992, nr.18/19)

  190.2 pants. Izvairīšanās no reģistrēšanās Iekšlietu ministrijas

      Pilsonības un imigrācijas lietu pārvaldes

      teritoriālajās nodaļās

Personām, kurām likumā noteiktajā kārtībā ir obligāti jāreģistrējas Iekšlietu ministrijas Pilsonības un imigrācijas lietu pārvaldes teritoriālajās nodaļās, bet kuras izvairās no reģistrēšanās, -

uzliek naudas sodu no divdesmit pieciem līdz piecdesmit latiem.

(1992.gada 7.aprīļa likuma redakcijā ar grozījumiem, kas izdarīti ar 1992.gada 3.novembra likumu, 1995.gada 19.jūlija likumu un 1997.gada 28.maija likumu - Ziņotājs, 1992, nr.18/19, nr.46/47/48; 1995, nr.18; 1997, nr.13)

       190.3  pants.  Iedzīvotāju  reģistrā  iekļaujamo  ziņu  savlaicīga
                      nepaziņošana Iekšlietu  ministrijas  Pilsonības  un
                      imigrācijas lietu pārvaldes teritoriālajām nodaļām

Par Iedzīvotāju reģistrā iekļaujamo ziņu savlaicīgu nepaziņošanu Iekšlietu ministrijas Pilsonības un imigrācijas lietu pārvaldes teritoriālajām nodaļām -

uzliek naudas sodu no desmit līdz divdesmit pieciem latiem.

(1995.gada 19.jūlija likuma redakcijā ar grozījumiem, kas izdarīti ar 1997.gada 28.maija likumu - Ziņotājs, 1995, nr.18; 1997, nr.13)

  190.4 pants. Apzināti nepatiesu ziņu sniegšana Latvijas Republikas

      Pilsonības un imigrācijas departamenta nodaļām

(Izslēgts ar 1994.gada 17.februāra likumu - Ziņotājs, 1994, nr.6)

  190.5 pants. Apzināti nepatiesu, kā arī likumā neparedzētu vai

      aizliegtu ziņu iekļaušana Iedzīvotāju reģistrā

Par apzināti nepatiesu, kā arī likumā neparedzētu vai aizliegtu ziņu iekļaušanu Iedzīvotāju reģistrā -

uzliek naudas sodu amatpersonām no divdesmit pieciem līdz simt latiem.

(1992.gada 7.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.18/19, 1995, nr.18)

       190.6  pants.  Iedzīvotāju  reģistrā  iekļauto  ziņu   izsniegšana
                      plašākā   apjomā,  nekā  paredz  likums,   šo  ziņu
                      prettiesiska iznīcināšana vai izsniegšana personām,
                      kurām nav tiesību tādas saņemt

Par Iedzīvotāju reģistrā iekļauto ziņu izsniegšanu plašākā apjomā, nekā paredz likums "Par Iedzīvotāju reģistru" un citi normatīvie akti, par šo ziņu prettiesisku iznīcināšanu vai ziņu izsniegšanu personām, kurām nav tiesību tādas saņemt, -

uzliek naudas sodu amatpersonām no divdesmit pieciem līdz simt latiem.

(1992.gada 7.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.18/19, 1995, nr.18)

       190.7 pants.  Legalizēto  dokumentu kopiju izvešana ārpus Latvijas
                     Republikas, pārkāpjot  Latvijas   nacionālā   arhīva
                     fonda  valsts   uzraudzības iestāžu noteikto kārtību

Par legalizēto dokumentu kopiju izvešanu ārpus Latvijas Republikas, pārkāpjot Latvijas nacionālā arhīva fonda valsts uzraudzības iestāžu noteikto kārtību, -

uzliek naudas sodu līdz simt piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

       190.8  pants.   Arhīvu   fondu   uzskaitīšanas,   saglabāšanas  un
                       izmantošanas kārtības nenodrošināšana

Par valsts, sabiedrisko, kooperatīvo vai konfesionālo organizāciju vai citu juridisko personu arhīvu fondu uzskaitīšanas, saglabāšanas vai izmantošanas kārtības nenodrošināšanu -

izsaka brīdinājumu vai uzliek naudas sodu līdz simt latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  190.9 pants. Arhīvu fondu dokumentu iznīcināšana bez Latvijas

      nacionālā arhīva fonda valsts uzraudzības iestāžu

      atļaujas. Dokumentu iznīcināšanas kārtības pārkāpšana

Par valsts arhīvu fondu dokumentu, sabiedrisko, kooperatīvo vai konfesionālo organizāciju vai citu juridisko personu arhīvu fondu dokumentu iznīcināšanu bez Latvijas nacionālā arhīva fonda valsts uzraudzības iestāžu atļaujas -

uzliek naudas sodu no simt līdz divsimt piecdesmit latiem.

Par Latvijas nacionālā arhīva fonda valsts uzraudzības iestāžu noteiktās arhīvu fondu dokumentu iznīcināšanas kārtības pārkāpšanu -

uzliek naudas sodu līdz divsimt piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  191.pants. Noteikumu pārkāpšana par iebraukšanu pierobežas zonā

      vai dzīvošana tajā

(Izslēgts ar 1993.gada 19.janvāra likumu - Ziņotājs, 1993, nr.3/4)

  192.pants. Uzturēšanās un tranzītbraucienu noteikumu pārkāpšana

      Padomju Sociālistisko Republiku Savienībā, ko

      izdarījuši ārvalstu pilsoņi un bezpavalstnieki

(Izslēgts ar 1992.gada 11.jūlija likumu - Ziņotājs, 1992, nr.29/31)

       193.pants. Ārvalstu  pilsoņu  un  bezpavalstnieku  uzturēšanās  un
                  tranzītbraucienu   noteikumu     pārkāpšana     Padomju
                  Sociālistisko   Republiku   Savienībā,  ko  izdarījušas
                  amatpersonas un citi PSRS pilsoņi
 (Izslēgts ar 1992.gada 11.jūlija likumu - Ziņotājs, 1992, nr.29/31)

  194.pants. Krasta apmeklēšanas noteikumu pārkāpšana

Par krasta apmeklēšanas noteikumu pārkāpšanu, ko izdara ārvalsts kuģa komandas locekļi vai pieļauj šā kuģa kapteinis, -

uzliek naudas sodu līdz simt latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.3/4, 1995, nr.18)

  194.1 pants. Valsts robežas režīma pārkāpšana

Par valsts robežas, pierobežas, pierobežas joslas, robežkontroles vai robežpārejas punkta režīma pārkāpšanu -

izsaka brīdinājumu vai uzliek naudas sodu līdz simt piecdesmit latiem vai piemēro administratīvo arestu uz laiku līdz piecpadsmit diennaktīm.

(1995.gada 19.jūlija likuma redakcijā - Ziņotājs, 1995, nr.18)

  195.pants. Muitas noteikumu pārkāpšana

(Izslēgts ar 1991.gada 25.septembra likumu - Ziņotājs, 1991, nr.41)

  196.pants. Kontrabanda

(Izslēgts ar 1991.gada 25.septembra likumu - Ziņotājs, 1991, nr.41)

197.pants. Tīša zīmogu vai plombu bojāšana vai noraušana

Par zīmogu vai plombu tīšu bojāšanu vai noraušanu, kuras uzlikusi pilnvarota amatpersona, izņemot gadījumus, kas paredzēti šā kodeksa 138.panta trešajā daļā, 139.panta pirmajā daļā un 201.18 pantā, -

uzliek naudas sodu līdz simt latiem.

(Ar grozījumiem, kas izdarīti ar 1992.gada 3.novembra likumu un 1995.gada 19.jūlija likumu - Ziņotājs, 1992, nr.46/47/48, 1995. nr.18)

  198.pants. Izvairīšanās nodot valstij medībās iegūtās vērtīgo

      kažokzvēru ādas, kā arī nelikumīga šo ādu pārdošana,

      uzpirkšana un pārstrādāšana

(Izslēgts ar 1992.gada 28.aprīļa likumu - Ziņotājs, 1992, nr.22/23)

  199.pants. Nelikumīga medību produkcijas pieņemšana

(Izslēgts ar 1992.gada 28.aprīļa likumu - Ziņotājs, 1992, nr.22/23)

  199.1 pants. Neierašanās pēc izsaukuma kara komisariātā

(Izslēgts ar 1990.gada 15.maija likumu - Ziņotājs, 1990, nr.21)

  199.2 pants. Iesaukšanas iecirkņiem pierakstāmo jauniešu sarakstu

      neiesniegšana kara komisariātos

(Izslēgts ar 1990.gada 15.maija likumu - Ziņotājs, 1990, nr.21)

  199.3 pants. Karaklausībai padoto un iesaucamo, kas nav stājušies

      kara uzskaitē, pieņemšana darbā

(Izslēgts ar 1990.gada 15.maija likumu - Ziņotājs, 1990, nr.21)

       199.4   pants. Nepaziņošana     karaklausībai     padotajiem   un
                      iesaucamajiem   par   viņu   izsaukšanu   uz  kara
                      komisariātiem
 (Izslēgts ar 1990.gada 15.maija likumu - Ziņotājs, 1990, nr.21)

       199.5  pants.  Karaklausībai  padoto  un  iesaucamo  pirmuzskaitei
                      nepieciešamo  dokumentu   savlaicīga  neiesniegšana
                      un  nepaziņošana  viņiem  par  izsaukšanu  uz  kara
                      komisariātu
 (Izslēgts ar 1990.gada 15.maija likumu - Ziņotājs, 1990, nr.21)

  199.6 pants. Ziņu nesniegšana par karaklausībai padotajiem un

      iesaucajamiem

(Izslēgts ar 1990.gada 15.maija likumu - Ziņotājs, 1990, nr.21)

  200.pants. Ziņu nesniegšana par obligātā militārā dienesta

      uzskaitei pakļautajām personām

Par ziņu nesniegšanu obligātā militārā dienesta uzskaites institūcijām par obligātā militārā dienesta uzskaitei pakļautajām personām vai noteiktās obligātajam militārajam dienestam pakļauto personu uzskaites kārtības neievērošanu -

izsaka brīdinājumu vai uzliek naudas sodu līdz piecdesmit latiem.

(1991.gada 10.septembra likuma redakcijā ar grozījumiem, kas izdarīti ar 1994.gada 28.jūlija likumu un 1997.gada 28.maija likumu - Ziņotājs, 1991, nr.39; 1994, nr.17; 1997, nr.13)

  201.pants. Tīša karaklausības apliecības bojāšana vai nozaudēšana

      aiz neuzmanības

(Izslēgts ar 1990.gada 15.maija likumu - Ziņotājs, 1990, nr.21)

  201.1 pants. Izvairīšanās no obligātā militārā dienesta

Par obligātajam militārajam dienestam vai tā reģistrācijai pakļautas personas izvairīšanos ierasties pēc valsts militārā dienesta pārvaldes uzaicinājuma -

izsaka brīdinājumu vai uzliek naudas sodu līdz divdesmit pieciem latiem, vai piemēro administratīvo arestu uz laiku līdz piecām diennaktīm.

Par obligātajā militārajā dienestā iesauktās personas neierašanos bez attaisnojoša iemesla valsts militārā dienesta pārvaldes norīkojumā norādītajā dienesta vietā -

uzliek naudas sodu līdz trīsdesmit latiem vai piemēro administratīvo arestu uz laiku līdz desmit diennaktīm.

(1997.gada 28.maija likuma redakcijā - Ziņotājs, 1997, nr.13)

                        Četrpadsmitā "a" nodaļa
               ADMINISTRATĪVIE PĀRKĀPUMI PRESES UN CITU
                    MASU INFORMĀCIJAS LĪDZEKĻU JOMĀ

       201.2  pants.   Masu   informācijas   līdzekļu  brīvības  principa
                       pārkāpšana

Par atteikšanos politisku iemeslu dēļ pieņemt un pildīt izdevumu tiražēšanas pasūtījumus to uzņēmumu, iestāžu vai organizāciju amatpersonām, kuru saimnieciskā darbība saistīta ar periodisko izdevumu pavairošanu, -

uzliek naudas sodu līdz simt latiem.

Par nelikumīgu atteikšanos atļaut lietot frekvenci vai kanālu radio vai televīzijas masu informācijas līdzekļiem programmu izplatīšanai -

uzliek naudas sodu līdz simt latiem.

(1991.gada 6.augusta likuma redakcijā ar grozījumiem, kas izdarīti ar 1993.gada 20.aprīļa likumu un 1995.gada 19.jūlija likumu - Ziņotājs, 1991, nr.33/34, 1993, nr.18/19)

  201.3 pants. Pārkāpumi informācijas sniegšanā

Valsts vai sabiedrisko organizāciju amatpersonām, kas atteikušās sniegt informāciju presei vai citiem masu informācijas līdzekļiem, ja šī informācija ar likumu nav atzīta par nepublicējamu, -

uzliek naudas sodu līdz simt latiem.

Par apzināti nepatiesu ziņu sniegšanu presei vai citiem masu informācijas līdzekļiem -

uzliek naudas sodu amatpersonām līdz divsimt piecdesmit latiem.

(1991.gada 6.augusta likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.33/34, 1995, nr.18)

       201.4 pants.  Masu   informācijas   līdzekļu  izmantošana,  lai
                     iejauktos personiskajā dzīvē

Par masu informācijas līdzekļu izmantošanu, lai iejauktos personiskajā dzīvē,-

uzliek naudas sodu līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  201.5 pants. Masu informācijas līdzekļu darbības noteikumu

      pārkāpšana

Par masu informācijas līdzekļa izgatavošanu vai izplatīšanu, arī raidorganizācijas programmas sagatavošanu vai izplatīšanu, ja šis masu informācijas līdzeklis vai raidorganizācija nav reģistrēti likumā noteiktajā kārtībā vai ir izbeiguši savu darbību, -

uzliek naudas sodu līdz simt piecdesmit latiem.

Par raidorganizācijas darbības neatbilstību vispārējai programmas koncepcijai, par Radio un televīzijas likumā paredzētās informācijas nesniegšanu vai nepatiesu ziņu sniegšanu Nacionālajai radio un televīzijas padomei, par programmu veidošanas un uzskaites noteikumu pārkāpumiem -

uzliek naudas sodu līdz simt piecdesmit latiem.

Par tādām pašām darbībām, ja tās izdarījusi persona, kura jau ir administratīvi sodīta par šā panta otrajā daļā paredzēto pārkāpumu, -

uzliek naudas sodu līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.)

  201.6 pants. Izlaidumdatu nepublicēšana un obligāto eksemplāru

      nenosūtīšana

Par likumā noteikto izlaidumdatu nepublicēšanu -

uzliek naudas sodu līdz divdesmit pieciem latiem.

Par normatīvajos aktos noteikto poligrāfisko un citu publiski izplatāmo izdevumu obligāto eksemplāru nenosūtīšanu, kā arī noteiktās nosūtīšanas kārtības pārkāpumiem -

uzliek naudas sodu līdz divsimt latiem.

(1993.gada 20.aprīļa likuma redakcijā ar grozījumiem, kas izdarīti ar 1994.gada 28.jūlija likumu un 1997.gada 28.maija likumu - Ziņotājs, 1993, nr.18/19; 1994, nr.17; 1997, nr.13)

  201.7 pants. Tiesas noteiktā nepatieso ziņu atsaukuma termiņa

      neievērošana

Preses vai cita masu informācijas līdzekļa redaktoram (galvenajam redaktoram), ja viņš tiesas noteiktajā termiņā nav izplatījis (publicējis) nepatieso ziņu atsaukumu, -

uzliek naudas sodu līdz simt latiem.

(1991.gada 6.augusta likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.33/34, 1995, nr.18)

  201.8 pants. Informācijas avota noslēpuma izpaušana

Preses vai cita masu informācijas līdzekļa redaktoram (galvenajam redaktoram), ja viņš masu informācijas līdzeklī izpauž informācijas avotu, kuru tas rakstveidā apņēmies neizpaust, -

uzliek naudas sodu līdz divsimt piecdesmit latiem.

(1991.gada 6.augusta likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.33/34, 1995, nr.18)

  201.9 pants. Žurnālista pienākumu izpildes traucēšana

Par tādu apstākļu radīšanu, kas žurnālistam traucē vai pilnīgi atņem iespēju veikt likumā paredzētos žurnālista pienākumus, -

uzliek naudas sodu līdz simt latiem.

(1991.gada 6.augusta likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.33/34, 1995, nr.18)

                        Četrpadsmitā "b" nodaļa
                 ADMINISTRATĪVIE PĀRKĀPUMI MUITAS JOMĀ

       201.10 pants.  Nepakļaušanās  Latvijas  Republikas muitas iestādes
                      amatpersonas likumīgam rīkojumam vai prasībai
 (Izslēgts ar 1994.gada 17.februāra likumu - Ziņotājs, 1994, nr.6)

  201.11 pants. Latvijas Republikas muitas iestādes amatpersonas

      kavēšana piekļūt precēm un citiem priekšmetiem, kuri

      atrodas muitas kontrolē

Par Latvijas Republikas muitas iestādes amatpersonas kavēšanu, tai veicot savus dienesta pienākumus, piekļūt precēm un citiem priekšmetiem, kuri atrodas muitas kontrolē, -

uzliek naudas sodu līdz simt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

  201.12 pants. Transporta līdzekļa neapturēšana

Par Latvijas Republikas muitas robežu šķērsojoša transporta līdzekļa (arī individuālās lietošanas transporta līdzekļa) neapturēšanu uz Latvijas Republikas muitas robežas Latvijas Republikas muitas iestādes atrašanās vietā -

uzliek naudas sodu līdz simt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

  201.13 pants. Pietauvošanās pie muitas kontrolē esošā kuģa

Par citu kuģu vai peldlīdzekļu pietauvošanos pie muitas kontrolē esošā kuģa bez Latvijas Republikas muitas iestādes atļaujas -

uzliek naudas sodu līdz simt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

       201.14   pants.  Muitas    kontrolei    nepieciešamo     dokumentu
                        neiesniegšana Latvijas Republikas muitas iestādei

Par muitas kontrolei attiecībā uz mantām, valūtu un vērtslietām nepieciešamo dokumentu neiesniegšanu Latvijas Republikas muitas iestādei -

uzliek naudas sodu līdz simt latiem.

Par muitas kontrolei attiecībā uz transporta līdzekļiem nepieciešamo dokumentu neiesniegšanu Latvijas Republikas muitas iestādei neatkarīgi no rakstveida deklarācijas iesniegšanas -

uzliek naudas sodu līdz simt piecdesmit latiem.

Par muitas kontrolei attiecībā uz precēm un citiem priekšmetiem nepieciešamo dokumentu neiesniegšanu Latvijas Republikas muitas iestādei neatkarīgi no rakstveida deklarācijas iesniegšanas -

uzliek naudas sodu līdz divsimt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

       201.15 pants.  Preču  un  citu  priekšmetu  nedeklarēšana  vai  to
                      deklarēšana ar neīstu nosaukumu

Par tādu preču un citu priekšmetu nedeklarēšanu, kurus pārvieto pāri Latvijas Republikas muitas robežai, arī tranzītā cauri Latvijas Republikas teritorijai, tas ir, par precīzu ziņu nesniegšanu par precēm un citiem priekšmetiem pēc noteiktas formas, kā arī par to deklarēšanu ar neīstu nosaukumu, -

uzliek naudas sodu līdz divsimt piecdesmit latiem, konfiscējot šīs preces un citus priekšmetus vai bez konfiskācijas.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

       201.16 pants.  Darbības, kuru rezultātā nav samaksāti pilnā apjomā
                      muitas maksājumi

Par muitas nodokļa vai muitas nodevu nesamaksāšanu noteiktos termiņos, kā arī par citām darbībām, kuru rezultātā nav samaksāti pilnā apjomā muitas maksājumi, -

uzliek naudas sodu līdz divsimt latiem.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

  201.17 pants. Transporta līdzekļa aizbraukšana bez atļaujas

Par muitas kontrolē esošā transporta līdzekļa (arī individuālās lietošanas transporta līdzekļa) aizbraukšanu bez Latvijas Republikas muitas iestādes atļaujas vai pieļaušanu, ka tas tiek aizbraukts bez šādas atļaujas, -

uzliek naudas sodu līdz divsimt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

  201.18 pants. Kravas operācijas un citas operācijas, kas izdarītas

      bez Latvijas Republikas muitas iestādes atļaujas.

      Muitas nodrošinājumu bojāšana vai nozaudēšana

Par muitas kontrolē esošo preču un citu priekšmetu iekraušanu, izkraušanu, pārkraušanu, pirkšanu, pārdošanu, dāvināšanu, iesaiņojuma bojājumu izlabošanu, iesaiņojuma atvēršanu, iesaiņošanu, pārsaiņošanu vai uz šīm precēm un citiem priekšmetiem vai to iesaiņojuma esošo identifikācijas zīmju vai marķējuma grozīšanu bez Latvijas Republikas muitas iestādes atļaujas, kā arī par plombu, zīmogu vai citu Latvijas Republikas muitas iestādes uzlikto nodrošinājumu bojāšanu vai nozaudēšanu -

uzliek naudas sodu līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

       201.19  pants.   Preču   un  citu  priekšmetu,  kā  arī  dokumentu
                        nenogādāšana Latvijas Republikas muitas iestādē

Par muitas kontrolē esošo un no vienas Latvijas Republikas muitas iestādes uz otru muitas iestādi pārvadājamo preču un citu priekšmetu, kā arī par iesniegšanai Latvijas Republikas saņēmējai muitas iestādei paredzēto muitas dokumentu nenogādāšanu noteiktā termiņā -

uzliek naudas sodu līdz divsimt piecdesmit latiem, konfiscējot šīs preces un citus priekšmetus vai bez konfiskācijas.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

       201.20  pants.   Atpakaļizvešanas  vai  atpakaļievešanas  saistību
                        neievērošana

Par Latvijas Republikā ar atpakaļizvešanas saistībām ievesto preču un citu priekšmetu neizvešanu uz ārzemēm šajās saistībās norādītajos termiņos-

uzliek naudas sodu līdz divsimt piecdesmit latiem, konfiscējot šīs preces un citus priekšmetus vai piedzenot to vērtību.

Par preču un citu priekšmetu, kuri izvesti uz ārzemēm ar atpakaļievešanas saistībām, neievešanu Latvijas Republikā šajās saistībās norādītajos termiņos -

uzliek naudas sodu līdz divsimt piecdesmit latiem, konfiscējot šīs preces un citus priekšmetus vai piedzenot to vērtību, vai bez tā.

(1995.gada 19.jūlija likuma redakcijā - Ziņotājs, 1995, nr.18)

       201.21 pants.  Preču  un  citu priekšmetu, kuriem piešķirti muitas
                      nodokļa atvieglojumi,  izmantošana  citiem  mērķiem
                      bez  Latvijas  Republikas muitas iestāžu atļaujas

Par to, ka preces un citi priekšmeti, kuriem piešķirti muitas nodokļa atvieglojumi, bez Latvijas Republikas muitas iestāžu atļaujas tiek izmantoti citiem mērķiem, nevis tiem, kuriem piešķirti šādi atvieglojumi,-

uzliek naudas sodu līdz divsimt piecdesmit latiem, konfiscējot šīs preces un citus priekšmetus vai piedzenot to vērtību, vai bez tā.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

       201.22 pants.  Preču un citu priekšmetu pārvietošana pāri Latvijas
                      Republikas muitas robežai, apejot muitas kontroli

Par preču un citu priekšmetu pārvietošanu pāri Latvijas Republikas muitas robežai, apejot muitas kontroli, tas ir, par preču un citu priekšmetu ievešanu muitas kontroles zonā vai izvešanu no tās bez Latvijas Republikas muitas iestādes atļaujas, par to pārvietošanu pāri Latvijas Republikas muitas robežai ārpus muitas iestādes atrašanās vietas vai ārpus muitas kontroles veikšanas laika vai par gatavošanos šim pārkāpumam -

uzliek naudas sodu līdz divsimt piecdesmit latiem, konfiscējot šīs preces un citus priekšmetus, kā arī transporta līdzekļus, kas izmantoti šādai pārvadāšanai, vai bez konfiskācijas.

(1995.gada 19.jūlija likuma redakcijā - Ziņotājs, 1995, nr.18)

       201.23 pants.  Preču  un  citu priekšmetu izsniegšana bez Latvijas
                      Republikas   muitas   iestādes   atļaujas  vai   to
                      nozaudēšana

Par muitas kontrolē esošo preču un citu priekšmetu, kuri atrodas uzņēmuma vai organizācijas glabāšanā, izsniegšanu bez Latvijas Republikas muitas iestādes atļaujas vai šādu preču un citu priekšmetu nozaudēšanu -

uzliek naudas sodu līdz divsimt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

       201.24 pants.  Apejot  muitas  kontroli  vai  noslēpjot  no muitas
                      kontroles,  Latvijas  Republikā  ievesto  preču  un
                      citu  priekšmetu uzglabāšana vai pārvadāšana

Par tādu preču un citu priekšmetu uzglabāšanu vai pārvadāšanu, kuri Latvijas Republikā ievesti, apejot muitas kontroli vai tos noslēpjot no muitas kontroles, vai kuriem piešķirti muitas nodokļa atvieglojumi un kuri bez Latvijas Republikas muitas iestāžu atļaujas izmantoti citiem mērķiem, nevis tiem, kuriem piešķirti šādi atvieglojumi, -

uzliek naudas sodu līdz divsimt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.41, 1995, nr.18)

       201.25 pants.  Preču un citu priekšmetu pārvietošana pāri Latvijas
                      Republikas  muitas robežai, tos noslēpjot no muitas
                      kontroles

Par preču un citu priekšmetu pārvietošanu pāri Latvijas Republikas muitas robežai, tos noslēpjot no muitas kontroles, šajā nolūkā izmantojot slēptuves un citus paņēmienus, kuri apgrūtina preču un citu priekšmetu atklāšanu, vai priekšmetiem piešķirot citu priekšmetu izskatu, vai iesniedzot Latvijas Republikas muitas iestādei kā preču un citu priekšmetu pārvietošanas pamatojumu viltotus, nelikumīgā ceļā iegūtus vai nepatiesas ziņas saturošus dokumentus, kā arī dokumentus, kas ir pamats citu preču un priekšmetu pārvietošanai, vai par gatavošanos šim pārkāpumam -

uzliek naudas sodu līdz divsimt piecdesmit latiem, konfiscējot šīs preces un citus priekšmetus, arī speciāli slēpšanas nolūkam pārbūvētus priekšmetus, kā arī transporta līdzekļus, kas izmantoti preču un priekšmetu pārvadāšanai, vai bez konfiskācijas.

(1995.gada 19.jūlija likuma redakcijā - Ziņotājs, 1995, nr.18)

                        Četrpadsmitā "c" nodaļa
       ADMINISTRATĪVIE PĀRKĀPUMI VALSTS VALODAS LIETOŠANAS JOMĀ

       201.26 pants.  Valsts  valodas  nelietošana profesionālo pienākumu
                      veikšanai nepieciešamajā apjomā

Valsts varas, valsts pārvaldes vai pašvaldību institūciju, kā arī iestāžu, uzņēmumu vai organizāciju darbiniekiem, ja viņi nelieto valsts valodu tādā apjomā, kāds nepieciešams viņu profesionālo pienākumu veikšanai,-

uzliek naudas sodu līdz piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

       201.27 pants.  Tulkojuma  valsts  valodā  nenodrošināšana atklātos
                      pasākumos

Pasākumu rīkotājiem, ja tie atklātos pasākumos (izņemot nacionālo kultūras biedrību un reliģisko konfesiju pasākumus) nenodrošina tulkojumu valsts valodā, -

uzliek naudas sodu līdz piecdesmit latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no piecdesmit līdz simt latiem.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu un 1995.gada 19.jūlija likumu - Ziņotājs, 1992, nr.29/31, 1993, nr.18/19, 1995, nr.18)

  201.28 pants. Valsts varas, valsts pārvaldes vai pašvaldību

      institūciju sēžu un citu darba sanāksmju tulkojuma

      nenodrošināšana valsts valodā

Sēžu vai citu darba sanāksmju rīkotājiem, ja tie pēc viena vai vairāku sēdes vai sanāksmes dalībnieku pieprasījuma nenodrošina valsts varas, valsts pārvaldes vai pašvaldību institūciju sēžu vai citu darba sanāksmju tulkojumu valsts valodā,-

uzliek naudas sodu līdz piecdesmit latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas,-

uzliek naudas sodu no piecdesmit līdz simt latiem.

(1995.gada 19.jūlija likuma redakcijā - Ziņotājs, 1995, nr.18)

  201.29 pants. Valsts valodas lietošanas nenodrošināšana lietvedībā

      un sarakstē ar adresātiem iekšzemē

Valsts varas, valsts pārvaldes vai pašvaldību institūciju, kā arī iestāžu, uzņēmumu vai organizāciju vadītājiem, ja viņi nenodrošina valsts valodas lietošanu lietvedībā un visos dokumentos, kas attiecas uz lietvedību, kā arī sarakstē ar adresātiem iekšzemē,-

uzliek naudas sodu no piecdesmit līdz simt latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas,-

uzliek naudas sodu no simt līdz simt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  201.30 pants. Dokumentu iesniegšana valsts varas, valsts pārvaldes

      un pašvaldības institūcijām, kas nav rakstīti valsts

      valodā

Par iestāžu, uzņēmumu vai organizāciju dokumentu iesniegšanu valsts varas, valsts pārvaldes vai pašvaldības institūcijām, ja tie nav rakstīti valsts valodā, -

uzliek naudas sodu iestāžu, uzņēmumu un organizāciju vadītājiem no piecdesmit līdz simt latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu iestāžu, uzņēmumu un organizāciju vadītājiem no simt

līdz simt piecdesmit latiem.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu un 1995.gada 19.jūlija likumu - Ziņotājs, 1992, nr.29/31, 1993, nr.18/19, 1995, nr.18)

  201.31 pants. Dokumentu neizsniegšana valsts valodā

Valsts varas, valsts pārvaldes vai pašvaldību institūciju, kā arī iestāžu, uzņēmumu vai organizāciju amatpersonām, ja tās nenodrošina valsts valodā rakstītu dokumentu izsniegšanu iedzīvotājiem, -

uzliek naudas sodu no piecdesmit līdz simt latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no simt līdz simt piecdesmit latiem.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu un 1995.gada 19.jūlija likumu - Ziņotājs, 1992, nr.29/31, 1993, nr.18/19, 1995, nr.18)

  201.32 pants. Latviešu, angļu, vācu vai krievu valodā rakstītu

      dokumentu nepieņemšana

Valsts varas, valsts pārvaldes vai pašvaldību institūciju, kā arī iestāžu, uzņēmumu vai organizāciju amatpersonām, ja tās no iedzīvotājiem nepieņem un neizskata dokumentus, kas rakstīti latviešu, angļu, vācu vai krievu valodā, -

uzliek naudas sodu no divdesmit pieciem līdz piecdesmit latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no piecdesmit līdz septiņdesmit pieciem latiem.

(1995.gada 19.jūlija likuma redakcijā - Ziņotājs, 1995, nr.18)

       201.33 pants.  Atbildes nesniegšana valsts valodā uz iesniegumiem
                      un sūdzībām

Valsts varas, valsts pārvaldes vai pašvaldību institūciju, kā arī iestāžu vai organizāciju amatpersonām, ja tās uz valsts valodā rakstītiem iedzīvotāju iesniegumiem vai sūdzībām nesniedz atbildi valsts valodā,-

uzliek naudas sodu no piecdesmit līdz simt latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no simt līdz simt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  201.34 pants. Televīzijas raidījumu un publiski demonstrēto filmu

      nenodrošināšana ar dublāžu vai subtitriem valsts

      valodā

Par televīzijas raidījumu (izņemot tiešās pārraides, retranslāciju, raidījumus ārzemēm, ziņu un valodas mācību raidījumus, kā arī kabeļtelevīzijas raidījumus) nenodrošināšanu ar subtitriem latviešu valodā, par publiski demonstrēto filmu nenodrošināšanu ar dublāžu vai ar oriģinālo skaņas pavadījumu un subtitriem latviešu valodā, par bērniem paredzēto filmu nenodrošināšanu ar dublāžu vai ieskaņojumu latviešu valodā amatpersonām vai citām personām, kuru pienākums ir šādus pasākumus veikt, -

uzliek naudas sodu līdz piecdesmit latiem.

Par tādiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu līdz divsimt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

  201.35 pants. Vietu nosaukumu, iestāžu, uzņēmumu un organizāciju

      nosaukumu, kā arī zīmogu teksta neatveidošana valsts

      valodā

Par vietu nosaukumu, iestāžu, uzņēmumu vai organizāciju nosaukumu, valsts varas, valsts pārvaldes vai pašvaldību institūciju, kā arī iestāžu, uzņēmumu vai organizāciju zīmogu teksta neatveidošanu valsts valodā, ja likumā nav noteikts citādi, -

uzliek naudas sodu amatpersonām no divdesmit pieciem līdz simt latiem.

Par valsts valodas nepareizu lietošanu vietu nosaukumos, iestāžu, uzņēmumu, vai organizāciju nosaukumos vai atklātā informācijā, ja par to ir attiecīgs Valsts valodas konsultāciju dienesta atzinums,-

uzliek naudas sodu no piecdesmit līdz simt latiem.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu un 1995.gada 19.jūlija likumu - Ziņotājs, 1992, nr.29/31, 1993, nr.18/19, 1995, nr.18)

       201.36 pants. Atklātu ziņojumu, izkārtņu, afišu, plakātu, reklāmu,
                     cenu   rādītāju,  Latvijā  ražoto  preču etiķešu  un
                     lietošanas instrukciju  tekstu  neatveidošana valsts
                     valodā

Par atklātu ziņojumu, izkārtņu, afišu, plakātu vai reklāmas neatveidošanu valsts valodā vai par šīs informācijas vai reklāmas atveidošanu līdztekus latviešu valodai arī citā valodā, izņemot gadījumus, ja šī informācija citā valodā ir nepieciešama drošības apsvērumu dēļ vai ja tā attiecas uz nacionālo kultūras biedrību vai reliģisko konfesiju pasākumiem, vai arī ja šo informāciju sniegušas ar starptautisko tūrismu saistītas organizācijas un citas valodas lietošanas nepieciešamība saskaņota ar Valsts valodas centru, kā arī ja informācija attiecas uz starptautiskajiem pasākumiem, -

uzliek naudas sodu personām līdz piecdesmit latiem un amatpersonām - no divdesmit pieciem līdz simt latiem.

Par Latvijā ražoto preču etiķešu, cenu rādītāju, lietošanas instrukciju tekstu, jebkuru uzrakstu uz saražotās produkcijas, tās konteineriem vai iesaiņojuma neatveidošanu valsts valodā vai par šīs informācijas atveidošanu citā valodā, izņemot eksportējamo preču etiķetes un lietošanas instrukcijas, kā arī par firmas preču zīmē vai marķējumā lietotā nosaukuma tulkošanu citā valodā -

uzliek naudas sodu no piecdesmit līdz simt latiem.

Par importēto preču realizēšanu patērētājiem, nenodrošinot preču marķējumā, lietošanas instrukcijā vai tehniskajā pasē sniegtās informācijas tulkojumu latviešu valodā,-

uzliek naudas sodu no piecdesmit līdz simt latiem.

Par šā panta trešajā daļā paredzēto pārkāpumu, ja tas izdarīts atkārtoti gada laikā pēc administratīvā soda piemērošanas, -

uzliek naudas sodu no piecdesmit līdz divsimt piecdesmit latiem, konfiscējot šīs preces vai bez konfiskācijas.

(1993.gada 20.aprīļa likuma redakcijā ar grozījumiem, kas izdarīti ar 1995.gada 19.jūlija likumu un 1997.gada 28.maija likumu - Ziņotājs, 1993, nr.18/19; 1995, nr.18; 1997, nr.13)

       201.37  pants.   Valsts   valodas   prasmes  atestācijas  kārtības
                        pārkāpšana

Par valsts valodas prasmes atestācijas kārtības pārkāpšanu -

uzliek naudas sodu personām no piecdesmit līdz simt latiem un amatpersonām - no simt līdz simt piecdesmit latiem.

(1992.gada 1.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

       201.38  pants.  Valsts   valodas   prasmes  apliecību   uzskaites,
                       izsniegšanas, reģistrēšanas un glabāšanas kārtības
                       pārkāpšana

Par valsts valodas prasmes apliecību uzskaites, izsniegšanas, reģistrēšanas vai glabāšanas kārtības pārkāpšanu -

uzliek naudas sodu amatpersonām no simt līdz simt piecdesmit latiem.

(1992.gada 1.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

                        Četrpadsmitā "d" nodaļa
           ADMINISTRATĪVIE PĀRKĀPUMI, KUROS IZPAUŽAS NECIEŅA
                              PRET TIESU

  201.39 pants. Necieņa pret tiesu

Par necieņu pret tiesu, kas izpaudusies kā liecinieka, cietušā, civilprasītāja vai civilatbildētāja, kā arī cietušā, civilprasītāja vai civilatbildētāja pārstāvju, likumiskā pārstāvja, eksperta, speciālista, tulka, personas, kas piedalās civillietā, vai citas personas nepakļaušanās tiesas sēdes priekšsēdētāja rīkojumam vai kā kārtības neievērošana tiesas sēdes laikā, vai kā jebkuras personas rīcība, kas liecina par tiesas sēdē vai tiesā pastāvošo noteikumu klaju ignorēšanu, -

uzliek naudas sodu līdz divsimt piecdesmit latiem vai piemēro administratīvo arestu uz laiku līdz piecpadsmit diennaktīm.

(1993.gada 5.janvāra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.3/4, 1995, nr.18)

201.40 pants. Tiesas piesēdētāja kavēšana ierasties tiesā

Amatpersonai vai citai personai, no kuras tiesas piesēdētājs sakarā ar darba attiecībām ir atkarīgs, ja tā vienalga ar kādu ieganstu kavē tiesas piesēdētāju ierasties tiesā, lai viņš pildītu savus pienākumus, -

uzliek naudas sodu līdz divdesmit pieciem latiem.

(1993.gada 5.janvāra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.3/4, 1994, nr.17)

       201.41 pants.  Pasākumu  neveikšana sakarā ar tiesas blakus lēmumu
                      vai tiesneša iesniegumu

Amatpersonai, kura neizskata tiesas blakus lēmumu vai tiesneša iesniegumu vai neveic pasākumus, lai novērstu tajos minētos likumpārkāpumus, kā arī laikā nedod atbildi uz blakus lēmumu vai iesniegumu, -

uzliek naudas sodu līdz simt latiem.

(1993.gada 5.janvāra likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.3/4, 1995, nr.18)

  201.42 pants. Krimināllietā dotā personiskā galvojuma saistību

      pārkāpšana

Par krimināllietā drošības līdzekļa veidā dotā personiskā galvojuma rakstveida saistību pārkāpšanu -

uzliek naudas sodu galviniekam līdz simt piecdesmit latiem.

Par to pašu pārkāpumu, ja personiskais galvojums dots par aizdomās turēto, apsūdzēto vai tiesājamo, kurš tiek turēts aizdomās vai apsūdzēts par smaga nozieguma izdarīšanu, -

uzliek naudas sodu galviniekam līdz divsimt piecdesmit latiem vai piemēro administratīvo arestu uz laiku līdz piecpadsmit diennaktīm.

(1995.gada 19.jūlija likuma redakcijā - Ziņotājs, 1995, nr.18)

                        Četrpadsmitā "e" nodaļa
         Administratīvie pārkāpumi valsts simbolikas lietošanā
                (1995.gada 19.jūlija likuma redakcijā.)

       201.43 pants.  Latvijas  Republikas  valsts  karoga un citu valstu
                      karogu nepacelšana

Par Latvijas Republikas valsts karoga vai citu valstu karogu nepacelšanu Saeimas, Ministru kabineta, rajonu padomju, pilsētu domju vai pagastu padomju noteiktajās dienās vai gadījumos -

uzliek naudas sodu personām, kas ir atbildīgas par Latvijas Republikas valsts karoga vai citu valstu karogu pacelšanu, līdz piecdesmit latiem.

  201.44 pants. Latvijas Republikas valsts karoga pacelšanas veida

      un kārtības pārkāpšana

Par Ministru kabineta noteiktā Latvijas Republikas valsts karoga pacelšanas veida vai kārtības pārkāpšanu -

uzliek naudas sodu līdz trīsdesmit latiem.

       201.45 pants.  Latvijas  Republikas valsts karoga izgatavošanas un
                      realizācijas kārtības pārkāpšana

Par noteiktās Latvijas Republikas valsts karoga izgatavošanas vai realizācijas kārtības pārkāpšanu -

uzliek naudas sodu līdz divdesmit latiem.

                        Četrpadsmitā "f" nodaļa
           Administratīvie pārkāpumi  iesniegumu, sūdzību un
      priekšlikumu izskatīšanā valsts un pašvaldību institūcijās
                (1995.gada 19.jūlija likuma redakcijā.)

  201.46 pants. Iesniegumu, sūdzību un priekšlikumu izskatīšanas

      noteikumu pārkāpšana

Par rakstveida atbildes nesniegšanu iesnieguma, sūdzības vai priekšlikuma iesniedzējam likumā noteiktajā termiņā -

uzliek naudas sodu amatpersonām līdz divdesmit pieciem latiem.

Par tāda iesnieguma, sūdzības vai priekšlikuma izskatīšanu, kura izskatīšanas rezultātā amatpersona ir personiski tieši ieinteresēta, -

uzliek naudas sodu amatpersonām līdz piecdesmit latiem.

201.47 pants. Apmeklētāju pieņemšanas kārtības pārkāpšana

Par apmeklētāju pieņemšanu retāk nekā reizi mēnesī -

uzliek naudas sodu institūcijas vadītājam vai viņa pilnvarotai personai līdz divdesmit pieciem latiem.

  201.48 pants. Iesniegumā, sūdzībā vai priekšlikumā minēto ziņu un

      faktu publicēšanas noteikumu pārkāpšana

Par iesniegumā, sūdzībā vai priekšlikumā minēto ziņu vai faktu nodošanu publicēšanai bez iesniedzēja piekrišanas -

uzliek naudas sodu amatpersonām līdz simt latiem.

                          Piecpadsmitā nodaļa
          ATBILDĪBA PAR CITIEM ADMINISTRATĪVAJIEM PĀRKĀPUMIEM

  202.pants. Apzināti nepatiesa speciālo dienestu izsaukšana

Par ugunsdzēsības, policijas, ātrās medicīniskās palīdzības vai citu speciālo dienestu apzināti nepatiesu izsaukšanu -

uzliek naudas sodu divdesmit piecu latu apmērā.

(Ar grozījumiem, kas izdarīti ar 1991.gada 6.augusta likumu, 1992.gada 3.novembra likumu un 1995.gada 19.jūlija likumu - Ziņotājs, 1991, nr.33/34, 1992, nr.46/47/48, 1995, nr.18)

  203.pants. Dzimšanas un miršanas reģistrācijas termiņu pārkāpšana

Par dzimšanas un miršanas civilstāvokļa aktu reģistrācijas termiņu neievērošanu bez attaisnojošiem iemesliem -

uzliek naudas sodu līdz divdesmit pieciem latiem.

(Ar grozījumiem, kas izdarīti ar 1995.gada 19.jūlija likumu - Ziņotājs, 1995, nr.18)

  204.pants. Reliģisko rituālu, ceremoniju, sapulču un gājienu

      organizēšanas vai norises kārtības neievērošana

Reliģisko organizāciju vadītājiem, kuri neievēro likumā noteikto kārtību reliģisko rituālu, ceremoniju, sapulču, gājienu vai citu reliģiska rakstura darbību organizēšanā vai norisē, -

uzliek naudas sodu līdz divdesmit pieciem latiem.

(1991.gada 6.augusta likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1991, nr.33/34, 1995, nr.18)

  204.1 pants. Ziņu un materiālu neiesniegšana vēlēšanu komisijām

      un to lēmumu nepildīšana

Par nepieciešamo ziņu un materiālu neiesniegšanu vēlēšanu komisijām, kā arī par šo komisiju lēmumu nepildīšanu -

uzliek naudas sodu amatpersonām līdz piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  204.2 pants. Aģitācijas kārtības un ierobežojumu pārkāpšana

Par likumā noteiktās vēlēšanu aģitācijas kārtības pārkāpšanu -

izsaka brīdinājumu vai uzliek naudas sodu līdz piecdesmit latiem.

Par likumā noteikto aģitācijas ierobežojumu pārkāpšanu -

uzliek naudas sodu līdz septiņdesmit pieciem latiem.

(1994.gada 28.jūlija likuma redakcijā - Ziņotājs, 1994, nr.17)

  204.3 pants. Reklāmas noteikumu pārkāpšana

(Izslēgts ar 1997.gada 28.maija likumu - Ziņotājs, 1997, nr.13)

  204.4 pants. Filmu izplatīšanas un publiskas demonstrēšanas

      noteikumu pārkāpšana

Par filmu reģistrācijas noteikumu pārkāpšanu, nereģistrētu filmu publisku demonstrēšanu sabiedriskās vietās, kā arī televīzijas raidorganizāciju programmās, televīzijas raidorganizāciju vajadzībām neparedzētu un nereģistrētu filmu publisku demonstrēšanu televīzijas raidorganizāciju programmās, nereģistrētu filmu izplatīšanu (pārdošanu vai iznomāšanu individuālai lietošanai vai publiskai demonstrēšanai) -

uzliek naudas sodu līdz simt piecdesmit latiem, konfiscējot šīs filmas vai bez konfiskācijas.

Par tādiem pašiem pārkāpumiem, ja tie izdarīti atkārtoti gada laikā pēc administratīvā soda uzlikšanas, -

uzliek naudas sodu līdz divsimt piecdesmit latiem, konfiscējot šīs filmas vai bez konfiskācijas.

(1996.gada 11.aprīļa likuma redakcijā - Ziņotājs, 1996, nr.10)

                              III  SADAĻA
         INSTITŪCIJAS, KAS PILNVAROTAS IZSKATĪT ADMINISTRATĪVO
                           PĀRKĀPUMU LIETAS

                          Sešpadsmitā nodaļa
                            PAMATNOTEIKUMI

  205.pants. Institūcijas (amatpersonas), kas pilnvarotas izskatīt

      administratīvo pārkāpumu lietas

Administratīvo pārkāpumu lietas izskata:

1) pašvaldību administratīvās komisijas;

2) pašvaldību domju (padomju) priekšsēdētāji, viņu vietnieki un izpilddirektori;

3) pašvaldību amatpersonas, kas pašvaldību domju (padomju) izdotajos saistošajos noteikumos pilnvarotas uzlikt sodus par šo noteikumu pārkāpšanu;

4) rajonu (pilsētu) tiesu tiesneši;

5) policija un citas valsts iestādes, kas tam pilnvarotas šajā kodeksā.

(1997.gada 28.maija likuma redakcijā - Ziņotājs, 1997, nr.13)

  206.pants. Administratīvo pārkāpumu lietu izskatīšanai pilnvaroto

      institūciju (amatpersonu) kompetences norobežošana

Attiecīgās institūcijas (amatpersonas), kas pilnvarotas izskatīt administratīvo pārkāpumu lietas, izskata tās saskaņā ar savu kompetenci, kas noteikta šajā kodeksā un pašvaldību domju (padomju) izdotajos saistošajos noteikumos.

(1990.gada 3.decembra likuma redakcijā ar grozījumiem, kas izdarīti ar 1997.gada 28.maija likumu - Ziņotājs, 1991, nr.15/16; 1997, nr.13)

  207.pants. Administratīvo komisiju izveidošanas kārtība

Pašvaldības administratīvo komisiju apstiprina attiecīgās pašvaldības dome (padome) uz savu pilnvaru laiku.

(1997.gada 28.maija likuma redakcijā - Ziņotājs, 1997, nr.13)

  208.pants. Administratīvo komisiju sēžu tiesīgums

Administratīvā komisija ir tiesīga izskatīt administratīvo pārkāpumu lietas, ja sēdē piedalās ne mazāk kā puse no tās sastāva.

(1997.gada 28.maija likuma redakcijā - Ziņotājs, 1997, nr.13)

  209.pants. Amatpersonu pilnvaras

 To amatpersonu  sarakstu,  kuras  šā  kodeksa  205.panta 5.punktā minēto
 iestāžu vārdā izskata administratīvo pārkāpumu lietas, nosaka šis kodekss.
 Amatpersonas, kuras  ir  pilnvarotas  izskatīt  administratīvo pārkāpumu
 lietas,  var   uzlikt   šā   kodeksa  Sevišķajā  daļā  un  pašvaldību saistošajos noteikumos  paredzētos  administratīvos sodus tām piešķirto
 pilnvaru ietvaros un tikai izpildot dienesta pienākumus.
 (Ar  grozījumiem,   kas  izdarīti  ar  1990.gada  3.decembra  likumu  un
 1997.gada 28.maija likumu - Ziņotājs, 1991, nr.15/16; 1997, nr.13)

                         Septiņpadsmitā nodaļa
               ADMINISTRATĪVO PĀRKĀPUMU LIETU PAKĻAUTĪBA

  210. pants. Administratīvās komisijas

Pašvaldību administratīvās komisijas izskata to administratīvo pārkāpumu lietas, kuri paredzēti šā kodeksa 44., 53.1 pantā (par pārkāpumiem, ko izdarījusi persona), 89., 93., 94.pantā, 95.panta pirmajā daļā, 96. - 98., 98.1, 98.2 pantā, 100., 102.1, 103., 103.2, 103.6, 106.-108.pantā, 111.panta trešajā, ceturtajā, piektajā, sestajā, septītajā un astotajā daļā (par pārkāpumu izdarīšanu Nacionālo bruņoto spēku lidlaukos, kurus neizmanto civilā aviācija, vai šādu lidlauku tuvumā), 138.pantā (par pārkāpumiem autotransportā), 140.-142.pantā (par pārkāpumiem, kas saistīti ar apdzīvoto vietu ielām), 144., 148.-150., 152.pantā (izņemot lietas par būvnormatīvu pārkāpumiem), 155., 155.5 pantā, 156.panta pirmajā un trešajā daļā (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu sastādījušas tādas institūcijas amatpersonas, kas pilnvarotas izskatīt attiecīgā administratīvā pārkāpuma lietu), 172.pantā, 173.panta pirmajā daļā, 176., 185.-187.,188.-190., 197.pantā (izņemot lietas par gadījumiem, kad zīmogus vai plombas uzlikusi valsts iestādes amatpersona) un 202.-204.pantā.

Pašvaldību administratīvās komisijas izskata arī tādu pārkāpumu lietas, par kuriem administratīvā atbildība tiek noteikta saskaņā ar šā kodeksa 5.pantu.

(1997.gada 28.maija likuma redakcijā ar grozījumiem, kas izdarīti ar 1997.gada 2.oktobra likumu - Ziņotājs, 1997, nr.13, nr.22)

  211.pants. Pagastu padomes

(Izslēgts ar 1997.gada 28.maija likumu - Ziņotājs, 1997, nr.13)

  211.1 pants. Rajonu padomju, pilsētu domju un pagastu padomju

      priekšsēdētāji, viņu vietnieki un izpilddirektori

Rajonu padomju, pilsētu domju un pagastu padomju priekšsēdētāji, viņu vietnieki un izpilddirektori izskata šā kodeksa 51.-54., 57., 58., 66., 69., 75., 76. un 86.pantā, 89., 94.pantā (ja pārkāpumu izdarījusi persona), 100., 152.pantā (izņemot lietas par būvnormatīvu pārkāpumiem) un 172.pantā paredzēto administratīvo pārkāpumu lietas, kā arī lietas par pašvaldības domes (padomes) apstiprināto saistošo noteikumu pārkāpšanu.

Naudas sods, ko uzliek rajonu padomju, pilsētu domju un pagastu padomju priekšsēdētāji, viņu vietnieki un izpilddirektori, nedrīkst pārsniegt simt latus.

Rajonu padomju, pilsētu domju un pagastu padomju priekšsēdētāji, viņu vietnieki un izpilddirektori ir tiesīgi naudas sodu līdz divdesmit latiem iekasēt pārkāpuma izdarīšanas vietā bez protokola sastādīšanas, ja pārkāpējs neapstrīd viņam uzlikto naudas sodu.

(1995.gada 19.jūlija likuma redakcijā ar grozījumiem, kas izdarīti ar 1997.gada 28.maija likumu - Ziņotājs, 1995, nr.18; 1997, nr.13)

  211.2 pants. Institūcijas (amatpersonas), kas realizē kontroli

      pār pašvaldību domju (padomju) izdoto saistošo

      noteikumu ievērošanu

Kontroli pār pašvaldības domes (padomes) izdoto saistošo noteikumu ievērošanu realizē attiecīgās domes (padomes) pilnvarotas institūcijas (amatpersonas).

Amatpersonas, izskatot lietas par minēto noteikumu pārkāpšanu, var uzlikt naudas sodu līdz piecdesmit latiem, bet pārkāpuma izdarīšanas vietā bez protokola sastādīšanas (izsniedzot noteikta parauga kvīti) - līdz desmit latiem, ja pārkāpējs neapstrīd viņam uzlikto naudas sodu.

(1995.gada 19.jūlija likuma redakcijā ar grozījumiem, kas izdarīti ar 1996.gada 11.aprīļa likumu - Ziņotājs, 1995, nr.18, 1996, nr.10)

  212.pants. Nepilngadīgo lietu komisijas

(Izslēgts ar 1995.gada 19.jūlija likumu - Ziņotājs, 1995, nr.18)

  212.1 pants. Žūpības apkarošanas komisijas

(Izslēgts ar 1993.gada 19.janvāra likumu - Ziņotājs, 1993, nr.3/4)

  213. pants. Rajonu (pilsētu) tiesu tiesneši

Rajonu (pilsētu) tiesu tiesneši izskata to administratīvo pārkāpumu lietas, kuri paredzēti šā kodeksa 46., 53.1 (ja pārkāpumu izdarījusi amatpersona), 84.1, 88.3 pantā, 116.panta otrajā daļā, 126.2 panta otrajā daļā, 137.1 panta trešajā daļā, 139.1 panta otrajā daļā, 150.1, 155.3 panta otrajā daļā, 155.4 panta otrajā daļā, 155.6 panta otrajā daļā, 156.panta ceturtajā daļā, 158., 158.1, 160.1 panta otrajā daļā, 165.3., 166.2 līdz 166.4, 166.7, 166.8, 166.20 panta otrajā daļā, 166.21, 166.22, 166.23, 166.24 un 166.25 pantā, 167.pantā, 171.panta otrajā daļā, 173.2, 174.3, 175., 175.1, 175.2, 176.1., 177., 178., 187.1, 190.2, 190.3, 190.5, 190.6, 190.9 panta pirmajā daļā, 194.1., 200., 201.1, 201.2-201.9, 201.39-201.41, 201.42- 201.48, 204.1, 204.2- 204.4 pantā.

(APP 1986.gada 2.decembra dekrēta redakcijā ar grozījumiem, kas izdarīti ar APP 1987.gada 30.jūlija dekrētu, 1988.gada 29.jūlija dekrētu un 1989.gada 30.novembra dekrētu, 1990.gada 1.marta likumu, 3.decembra likumu, 21.decembra likumu, 1991.gada 12.marta likumu, 6.augusta likumu, 10.septembra likumu, 1992.gada 5.februāra likumu, 7.aprīļa likumu, 28.aprīļa likumu, 18.jūnija likumu, 11.jūlija likumu, 25.augusta likumu, 3.novembra likumu, 1993.gada 5. un 19.janvāra likumu, 20.aprīļa likumu, 4.novembra likumu, 1994.gada 17.februāra likumu un 28.jūlija likumu, 1995.gada 19.jūlija likumu, 1996.gada 11.aprīļa likumu, 1997.gada 28.maija likumu un 1997.gada 2.oktobra likumu - Ziņotājs, 1986, nr.50; 1987, nr.32; 1988, nr.31; 1989, nr.50; 1990, nr.11; 1991, nr.15/16, nr.5/6, nr.17/18, nr.33/34, nr.39; 1992, nr.10, nr.18/19, nr.22/23, nr.27/28, nr.29/31, nr.35/36, nr.46/47/48; 1993, nr.3/4, nr.18/19, nr.33; 1994, nr.17; 1995, nr.18; 1996, nr.10; 1997, nr.13, nr.22)

  214.pants. Valsts policijas iestādes

Valsts policijas iestādes izskata šā kodeksa 42.1, 46., 109.-114., 121., 122., 122.1, 122.2, 122.3, 123., 124., 125., 126. izņemot lietas par transportlīdzekļu vadīšanu bez transportlīdzekļa īpašnieka civiltiesiskās atbildības obligātās apdrošināšanas apliecinoša dokumenta (polises), 126.1 pantā, 126.2 panta pirmajā daļā, 126.3, 129., 131., 134., 135.-136., 138.-139.pantā, 139.1 panta pirmajā daļā, 140., 155.3 panta pirmajā daļā, 155.4 panta pirmajā daļā, 155.6 panta pirmajā daļā, 166.20 panta pirmajā daļā, 167., 171.panta pirmajā daļā, 173. panta otrajā daļā, 181. un 183.pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts policijas iestāžu vārdā ir tiesīgi:

1) attiecīgo policijas nodaļu (pārvalžu) priekšnieki un viņu vietnieki, ceļu policijas priekšnieki un viņu vietnieki, policijas iecirkņu priekšnieki un viņu vietnieki - par visiem administratīvajiem pārkāpumiem, kas paredzēti šā panta pirmajā daļā. Dežūrdaļas maiņas vecākais šo amatpersonu prombūtnē ir tiesīgs izskatīt lietas par visiem administratīvajiem pārkāpumiem, kas paredzēti šā panta pirmajā daļā, un valsts policijas iestāžu vārdā uzlikt par tiem administratīvos sodus ārvalstu pilsoņiem, ja viņi ir pakļauti Latvijas Republikas administratīvajai jurisdikcijai, un bezvalstniekiem, kuru pastāvīgā dzīvesvieta nav Latvijas Republika;

2) policijas iecirkņu vecākie inspektori un inspektori laukos un policijas iecirkņu vecākie inspektori rajonu un republikas pilsētās - par administratīvajiem pārkāpumiem, kas paredzēti šā kodeksa 121.panta pirmajā, otrajā daļā, 122.panta pirmajā daļā, 122.1 panta pirmajā daļā, 125.panta otrajā daļā, 126.panta pirmajā izņemot lietas par transportlīdzekļu vadīšanu bez transportlīdzekļa īpašnieka civiltiesiskās atbildības obligātās apdrošināšanas apliecinoša dokumenta (polises) un otrajā daļā, 129., 136., 171.pantā;

3) ceļu policijas apakšvienību komandieri un viņu vietnieki, ceļu policijas galvenie speciālisti, ceļu policijas inspektori - par administratīvajiem pārkāpumiem, kas paredzēti šā kodeksa 121.panta pirmajā, otrajā daļā, 122.panta pirmajā daļā, 122.1 panta pirmajā daļā, 125.panta otrajā daļā, 126.panta pirmajā izņemot lietas par transportlīdzekļu vadīšanu bez transportlīdzekļa īpašnieka civiltiesiskās atbildības obligātās apdrošināšanas apliecinoša dokumenta (polises), otrajā un trešajā daļā un 129.pantā;

4) izslēgts ar 1997.gada 28.maija likumu.

(1992.gada 3.novembra likuma redakcijā ar grozījumiem, kas izdarīti ar 1993.gada 19.janvāra likumu un 4.novembra likumu, 1995.gada 19.jūlija likumu, 1996.gada 11.aprīļa likumu, 1997.gada 28.maija likumu un 19.jūnija likumu - Ziņotājs, 1992, nr.46/47/48; 1993, nr.3/4, nr.33; 1995, nr.18; 1996, nr.10; 1997, nr.13, nr.16)

  214.1 pants. Pašvaldības policija

Pašvaldības policijas iestādes izskata šā kodeksa 42.1 pantā, 137.1 panta pirmajā un otrajā daļā, 155.3 panta pirmajā daļā, 155.4 panta pirmajā daļā, 155.6 panta pirmajā daļā, 166.20 panta pirmajā daļā, 171.panta pirmajā daļā, 172. un 186.pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus pašvaldības policijas iestāžu vārdā ir tiesīgi pašvaldības policijas pārvalžu un nodaļu priekšnieki un viņu vietnieki - par visiem administratīvajiem pārkāpumiem, kas paredzēti šā panta pirmajā daļā.

(1996.gada 11.aprīļa likuma redakcijā ar grozījumiem, kas izdarīti ar 1997.gada 28.maija likumu - Ziņotājs, 1996, nr.10; 1997, nr.13)

  215.pants. Valsts ugunsdrošības uzraudzības iestādes

Valsts ugunsdrošības uzraudzības iestādes izskata šā kodeksa 120. un 179. pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts ugunsdrošības iestāžu vārdā ir tiesīgi:

1) Latvijas Republikas galvenais valsts ugunsdrošības uzraudzības inspektors un viņa vietnieki - naudas sodu līdz simt piecdesmit latiem;

2) vecākie valsts ugunsdrošības uzraudzības inspektori - naudas sodu līdz simt latiem;

3) valsts ugunsdrošības uzraudzības inspektori - naudas sodu līdz septiņdesmit pieciem latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu un 1996.gada 11.aprīļa likumu - Ziņotājs, 1992, nr.29/31, 1995, nr.18, 1996, nr.10)

  215.1 pants. Valsts ieņēmumu dienesta iestādes

Valsts ieņēmumu dienesta iestādes izskata šā kodeksa 155.1, 155.2, 156. panta otrajā daļā, 156.1, 156.2 pantā (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajos pantos minētajiem pārkāpumiem sastādījušas citas institūcijas amatpersonas, kas pilnvarotas izskatīt attiecīgā administratīvā pārkāpuma lietu), 156.3 pantā, 159.pantā, 160.1 panta pirmajā daļā, 165.2, 166. un 166.6, 166.14-166.16 (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajos pantos minētajiem pārkāpumiem sastādījušas citas institūcijas amatpersonas, kas pilnvarotas izskatīt attiecīgā administratīvā pārkāpuma lietas), 166.20 panta pirmajā daļā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts ieņēmumu dienesta iestāžu vārdā ir tiesīgi:

1) Valsts ieņēmumu dienesta nodokļu administrēšanas iestāžu un struktūrvienību vadītāji un viņu vietnieki -

naudas sodu līdz divsimt piecdesmit latiem un piemērot konfiskāciju;

2) pārējās nodokļu administrēšanas iestāžu amatpersonas, kuras pilnvarojuši šo iestāžu vadītāji,-

naudas sodu līdz simt piecdesmit latiem.

(1993.gada 4.novembra likuma redakcijā ar grozījumiem, kas izdarīti ar 1994.gada 28.jūlija likumu, 1995.gada 19.jūlija likumu un 1997.gada 28.maija likumu - Ziņotājs, 1993, nr.33; 1994, nr.17; 1995, nr.18; 1997, nr.13)

  215.2 pants. Latvijas Republikas Ministru Padomes Monopoldarbības

      uzraudzības komiteja

(Izslēgts ar 1994.gada 17.februāra likumu - Ziņotājs, 1994, nr.17)

  215.3 pants. Valsts darba inspekcija

Valsts darba inspekcija izskata šā kodeksa 41.pantā, 90.panta pirmajā daļā un 91.pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts darba inspekcijas vārdā ir tiesīgi:

1) Valsts darba inspekcijas direktors un galvenie valsts darba inspektori -

izsaka brīdinājumu vai uzliek naudas sodu līdz simt piecdesmit latiem;

2) valsts darba inspektori -

izsaka brīdinājumu vai uzliek naudas sodu līdz simt latiem.

(1993.gada 1.jūnija likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.24, 1994, nr.17)

  215.4 pants. Tirdzniecības uzraudzības valsts komiteja

Tirdzniecības uzraudzības valsts komiteja izskata šā kodeksa 155., 155.1, 155.2, 155.5 pantā, 156.panta pirmajā, otrajā un trešajā daļā (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajos pantos minētajiem pārkāpumiem sastādījušas citas institūcijas amatpersonas, kas pilnvarotas izskatīt attiecīgā administratīvā pārkāpuma lietas), 156.1, 156.2 un 166.9-166.17 pantā, 166.20 panta pirmajā daļā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Tirdzniecības uzraudzības valsts komitejas vārdā ir tiesīgi:

1) Tirdzniecības uzraudzības valsts komitejas priekšsēdētājs un viņa vietnieki, daļu vadītāji, reģionālo dienestu vadītāji -

naudas sodu līdz divsimt piecdesmit latiem;

2) Tirdzniecības uzraudzības valsts komitejas reģionālo dienestu galvenie speciālisti un speciālisti -

naudas sodu līdz simt latiem.

(1993.gada 4.novembra likuma redakcijā ar grozījumiem, kas izdarīti ar 1994.gada 28.jūlija likumu un 1995.gada 19.jūlija likumu - Ziņotājs, 1993, nr.33, 1994, nr.17, 1995, nr.18)

  215.5 pants. Akcizēto preču pārvalde

Akcizēto preču pārvalde izskata šā kodeksa 155.1 panta trešajā un ceturtajā daļā, 155.2 panta otrajā daļā, 155.3, 155.5, 155.6 pantā, 156.panta otrajā daļā, 156.1 panta otrajā daļā, 156.2 panta otrajā daļā, 156.3, 163.1, 166.2 pantā, 166.14 panta otrajā daļā, 166.15 panta otrajā daļā, 166.16 panta otrajā daļā, 166.20 un 169.3 pantā paredzētās administratīvo pārkāpumu lietas (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajos pantos minētajiem pārkāpumiem sastādījušas citas institūcijas amatpersonas, kuras pilnvarotas izskatīt attiecīgā administratīvā pārkāpuma lietas).

Izskatīt administratīvo pārkāpumu lietas un uzlikt administratīvos sodus Akcizēto preču pārvaldes vārdā ir tiesīgi Akcizēto preču pārvaldes direktors un viņa pilnvarotas Akcizēto preču pārvaldes amatpersonas.

(1997.gada 28.maija likuma redakcijā - Ziņotājs, 1997, nr.13)

  215.6 pants. Valsts statistikas komitejas iestādes

Valsts statistikas komitejas iestādes izskata šā kodeksa 166.6 pantā paredzēto administratīvo pārkāpumu lietas par statistiskās informācijas jautājumiem (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajā pantā minētajiem pārkāpumiem sastādījušas citas institūcijas amatpersonas, kas pilnvarotas izskatīt attiecīgā administratīvā pārkāpuma lietas).

Izskatīt administratīvo pārkāpumu lietas un uzlikt administratīvos sodus valsts statistikas iestāžu vārdā ir tiesīgi:

1) Valsts statistikas komitejas priekšsēdētājs un viņa vietnieki -

naudas sodu no simt līdz divsimt piecdesmit latiem;

2) pilsētu un rajonu valsts statistikas nodaļu priekšnieki -

naudas sodu no simt līdz simt piecdesmit latiem.

(1994.gada 28.jūlija likuma redakcijā - Ziņotājs, 1994, nr.17)

       215.7 pants. Valsts   sociālās  apdrošināšanas  fonda  nodokļu
                    kontroles iestādes

Valsts sociālās apdrošināšanas fonda nodokļu kontroles iestādes izskata šā kodeksa 159., 166. un 166.6 (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajos pantos minētajiem pārkāpumiem sastādījušas citas institūcijas amatpersonas, kas pilnvarotas izskatīt attiecīgā administratīvā pārkāpuma lietas) pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts sociālās apdrošināšanas fonda kontroles iestāžu vārdā ir tiesīgi:

1) Valsts sociālās apdrošināšanas fonda direktors un viņa vietnieks, rajonu (republikas pilsētu) sociālās apdrošināšanas pārvalžu vadītāji un viņu vietnieki - naudas sodu līdz divsimt piecdesmit latiem;

2) Valsts sociālās apdrošināšanas fonda un rajonu (republikas pilsētu) sociālās apdrošināšanas pārvalžu vecākie revidenti un revidenti - naudas sodu līdz simt piecdesmit latiem.

(1996.gada 11.aprīļa likuma redakcijā - Ziņotājs, 1996, nr.10)

  215.8 pants. Konkurences padome

Konkurences padome izskata šā kodeksa 166.26 pantā paredzēto administratīvo pārkāpumu lietas.

(1997.gada 2.oktobra likuma redakcijā - Ziņotājs, 1997, nr.22)

  216.pants. Dzelzceļa transporta institūcijas

Dzelzceļa transporta institūcijas izskata šā kodeksa 43.panta pirmajā daļā (par pārkāpumiem dzelzceļa transportā), 109., 110.pantā, 120.panta pirmajā daļā, 134., 135., 136. un 138.pantā (par pārkāpumiem dzelzceļa transportā) paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus dzelzceļa transporta institūciju vārdā ir tiesīgi:

1) stacijas priekšnieks un viņa vietnieks, pasažieru stacijas priekšnieks un viņa vietnieks, lokomotīvju (vagonu) depo priekšnieks un viņa vietnieks, ceļa distances priekšnieks, apsardzes iecirkņa (daļas) priekšnieks un viņa vietnieks -

brīdinājumu vai naudas sodu līdz divsimt latiem;

2) ugunsdzēsības komandas daļas (sardzes) priekšnieks, nodaļas (vienības, komandas, ugunsdzēsības vilciena) priekšnieks un viņa vietnieks, ugunsdzēsības profilakses vecākais instruktors, vecākais ceļu meistars -

brīdinājumu vai naudas sodu līdz simt latiem;

3) pasažieru vilciena priekšnieks (pasažieru vilciena mehāniķis brigadieris), pasažieru vilciena kontrolieris revidents, pasažieru vilciena revidents instruktors, ceļu meistars -

brīdinājumu vai naudas sodu līdz desmit latiem.

Šajā pantā minētās amatpersonas ir tiesīgas iekasēt naudas sodu līdz desmit latiem pārkāpuma izdarīšanas vietā, nesastādot protokolu, ja pārkāpējs neapstrīd viņam uzlikto administratīvo sodu.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu un 1997.gada 28.maija likumu - Ziņotājs, 1992, nr.29/31; 1995, nr.18; 1997, nr.13)

  217.pants. Jūras un upju transporta institūcijas

Jūras un upju transporta institūcijas izskata šā kodeksa 43.panta pirmajā daļā (par pārkāpumiem jūras un upju transportā), 115.pantā, 116.panta pirmajā daļā, 117., 119.pantā, 120.panta pirmajā daļā, 134., 135., 136. un 138.pantā (par pārkāpumiem jūras un upju transportā) paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus jūras un upju transporta institūciju vārdā ir tiesīgi:

1) Latvijas ostu galvenais kapteinis un viņa vietnieks kuģošanas drošības jautājumos -

naudas sodu līdz divsimt piecdesmit latiem;

2) ostas kapteinis un viņa vietnieks -

naudas sodu līdz divsimt latiem;

3) ostas administrācijas pārvaldnieks un viņa vietnieks -

naudas sodu līdz simt piecdesmit latiem;

4) kuģa kapteinis -

naudas sodu līdz simt latiem.

Šajā pantā minētās amatpersonas ir tiesīgas iekasēt naudas sodu līdz divdesmit latiem pārkāpuma izdarīšanas vietā, nesastādot protokolu, ja pārkāpējs neapstrīd viņam uzlikto sodu.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu un 1997.gada 28.maija likumu - Ziņotājs, 1992, nr.29/31; 1995,nr.18; 1997, nr.13)

  218 pants. Upju transporta orgāni

(Izslēgts ar 1992.gada 11.jūlija likumu - Ziņotājs, 1992, nr.29/31)

  219.pants. Latvijas Mazo kuģu inspekcija

(Izslēgts ar 1995.gada 19.jūlija likumu - Ziņotājs, 1995, nr.18)

  220.pants. Civilās aviācijas institūcijas

Civilās aviācijas institūcijas izskata šā kodeksa 111.pantā (izņemot trešajā, ceturtajā, piektajā, sestajā, septītajā un astotajā daļā paredzētos pārkāpumus, kas izdarīti Nacionālo bruņoto spēku lidlaukos, kurus neizmanto civilā aviācija), 112. - 114.1, 120.panta otrajā daļā, 135.pantā, 136.panta pirmajā daļā un 139. pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus civilās aviācijas institūciju vārdā ir tiesīgi:

1) Aviācijas departamenta direktors un viņa vietnieki - par administratīvajiem pārkāpumiem, kas paredzēti šā kodeksa 113.pantā un 114.panta pirmajā daļā;

2) Civilās aviācijas administrācijas ģenerāldirektors un viņa pilnvarotas amatpersonas - par visiem administratīvajiem pārkāpumiem, kas paredzēti šā panta pirmajā daļā.

(1997.gada 28.maija likuma redakcijā - Ziņotājs, 1997, nr.13)

  221.pants. Transporta valsts kontroles iestādes

Transporta valsts kontroles iestādes izskata to administratīvo pārkāpumu lietas, kuri paredzēti šā kodeksa 131.1 pantā, 134. panta pirmajā daļā, 134.1 pantā, 135.pantā, 136. panta ceturtajā, piektajā, sestajā, septītajā un devītajā daļā, 137. pantā un 137.1 panta pirmajā un otrajā daļā.

Izskatīt administratīvo pārkāpumu lietas un uzlikt administratīvos sodus šā panta pirmajā daļā minēto iestāžu vārdā ir tiesīgi:

1) transporta valsts kontroles iestādes priekšnieks, viņa vietnieki, transporta valsts kontroles iestādes rajonu un republikas pilsētu nodaļu priekšnieki, viņu vietnieki, pašvaldību kontroles iestāžu priekšnieki un viņu vietnieki - naudas sodu līdz divsimt piecdesmit latiem;

2) transporta valsts kontroles iestāžu un pašvaldību kontroles iestāžu kontrolieri - naudas sodu līdz simt latiem;

3) valsts transporta uzņēmumu, pašvaldību transporta uzņēmumu direktori, viņu vietnieki, daļu priekšnieki, viņu vietnieki, kustības kontroles dienesta priekšnieks, viņa vietnieki un kontrolieri - naudas sodu līdz septiņdesmit pieciem latiem;

4) Satiksmes ministrijas un pašvaldību iestāžu noteiktās amatpersonas - naudas sodu līdz piecdesmit latiem.

Šajā pantā minētās amatpersonas ir tiesīgas iekasēt naudas sodu līdz divdesmit latiem pārkāpuma izdarīšanas vietā, nesastādot protokolu, ja pārkāpējs neapstrīd viņam uzlikto administratīvo sodu.

(1995.gada 19.jūlija likuma redakcijā - Ziņotājs, 1995, nr.18)

  221.1 pants. Valsts ceļu dienesta iestādes

Valsts ceļu dienesta iestādes izskata šā kodeksa 134. un 140.-142.pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts ceļu dienesta iestāžu vārdā ir tiesīgi:

1) Autoceļu direkcijas ģenerāldirektors, rajona valsts ceļu pārvaldīšanas nodaļu vadītāji -

naudas sodu līdz divsimt piecdesmit latiem;

2) Autoceļu direkcijas rajonu valsts ceļu pārvaldīšanas nodaļu vecākie speciālisti -

naudas sodu līdz simt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

  221.2 pants. Ceļu satiksmes drošības iestādes

Ceļu satiksmes drošības iestādes izskata šā kodeksa 130. un 140.-142.pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus ceļu satiksmes drošības iestāžu vārdā ir tiesīgi:

1) Satiksmes ministrijas Ceļu satiksmes drošības direkcijas direktors, viņa vietnieki, daļu priekšnieki un rajonu (pilsētu) nodaļu priekšnieki -

naudas sodu līdz divsimt piecdesmit latiem;

2) Ceļu satiksmes drošības direkcijas daļu priekšnieku vietnieki -

naudas sodu līdz simt piecdesmit latiem.

(1997.gada 28.maija likuma redakcijā - Ziņotājs, 1997, nr.13)

  221.3 pants. Satiksmes birojs

Satiksmes birojs izskata šā kodeksa 126.panta pirmajā daļā paredzētās lietas par transportlīdzekļa vadīšanu bez transportlīdzekļa īpašnieka civiltiesiskās atbildības obligātās apdrošināšanas apliecinoša dokumenta (polises) un 126.4 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Satiksmes biroja vārdā ir tiesīgi Satiksmes biroja valdes priekšsēdētājs un viņa vietnieks.

(1997.gada 28.maija likuma redakcijā, kas stājas spēkā no 01.09.97. - Ziņotājs, 1997, nr.13)

  222.pants. Darba tiesību un tehniskie inspektori

(Izslēgts ar 1992.gada 11.jūlija likumu - Ziņotājs, 1992, nr.29/31)

  223.pants. Valsts tehniskās uzraudzības iestādes

(Izslēgts ar 1994.gada 28.jūlija likumu - Ziņotājs, 1994, nr.17)

  223.1 pants. Valsts celtniecības darbu drošības un būvnormatīvu

      uzraudzības iestādes

(Izslēgts ar 1995.gada 19.jūlija likumu - Ziņotājs, 1995, nr.18)

  223.2 pants. Valsts energokontroles iestādes

Valsts energokontroles iestādes izskata šā kodeksa 90.panta otrajā daļā, 92.pantā, 95.panta otrajā daļā un 197.pantā (lietās par gadījumiem, kad zīmogu vai plombu uzlikusi valsts energokontroles iestādes amatpersona) paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts energokontroles iestāžu vārdā ir tiesīgi:

1) Valsts energokontroles direktors un viņa vietnieki, Valsts energoinspekcijas priekšnieks un viņa vietnieki - naudas sodu līdz simt divdesmit pieciem latiem;

2) Valsts energoinspekcijas nodaļu priekšnieki un vecākie inspektori - naudas sodu līdz septiņdesmit pieciem latiem;

3) Valsts energoinspekcijas inspektori - naudas sodu līdz piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  224.pants. Valsts atomenerģijas darbu drošības uzraudzības orgāni

(Izslēgts ar 1992.gada 11.jūlija likumu - Ziņotājs, 1992, nr.29/31)

  225.pants. PSRS Mašīnbūves ministrijas un PSRS Vidējās mašīnbūves

      ministrijas inspekciju orgāni

(Izslēgts ar 1992.gada 11.jūlija likumu - Ziņotājs, 1992, nr.29/31)

  226.pants. Muitas iestādes

Valsts ieņēmumu dienesta muitas iestādes izskata šā kodeksa 190.7, 201.11 - 201.25 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus muitas iestāžu vārdā ir tiesīgi:

1) Valsts ieņēmumu dienesta ģenerāldirektors, Valsts ieņēmumu dienesta Muitas pārvaldes direktors un viņa vietnieki, Valsts ieņēmumu dienesta teritoriālo iestāžu direktori - par visiem administratīvajiem pārkāpumiem, kas paredzēti šā panta pirmajā daļā;

2) Valsts ieņēmumu dienesta teritoriālo iestāžu muitu priekšnieki un viņu vietnieki - par administratīvajiem pārkāpumiem, kas paredzēti šā kodeksa 190.7, 201.11 - 201.14, 201.16 - 201.18, 201.23 un 201.24 pantā.

(1995.gada 19.jūlija likuma redakcijā ar grozījumiem, kas izdarīti ar 1997.gada 19.jūnija likumu - Ziņotājs, 1995, nr.18; 1997, nr.16)

  226.1 pants. Robežsardze

Robežsardze izskata šā kodeksa 124.pantā, 126.panta pirmajā daļā, 126.2 panta pirmajā daļā (par pārkāpumiem, kas izdarīti uz valsts robežas, robežas šķērsošanas vietās vai pierobežā), 194. un 194.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Robežsardzes vārdā ir tiesīgi Robežsardzes priekšnieks, Robežsardzes Galvenās pārvaldes priekšnieks, Robežsardzes Galvenās pārvaldes Robežapsardzības pārvaldes priekšnieks, Robežsardzes teritoriālo pārvalžu priekšnieki un robežapsardzības daļu priekšnieki, kā arī pirmās kategorijas robežkontroles punktu priekšnieki.

(1997.gada 28.maija likuma redakcijā - Ziņotājs, 1997, nr.13)

  227.pants. PSRS Aizsardzības ministrijas orgāni

(Izslēgts ar 1992.gada 11.jūlija likumu - Ziņotājs, 1992, nr.29/31)

  228.pants. Institūcijas un iestādes, kas realizē valsts sanitāro

      uzraudzību

Institūcijas un iestādes, kas realizē valsts sanitāro uzraudzību, izskata to administratīvo pārkāpumu lietas, kuri paredzēti šā kodeksa 42., 43., 59., 72.-76., 83. un 87.pantā (ja tie ir sanitāri higiēnisko noteikumu pārkāpumi).

Izskatīt administratīvo pārkāpumu lietas un uzlikt administratīvos sodus valsts sanitāro uzraudzību realizējošo institūciju un iestāžu vārdā ir tiesīgi:

1) Latvijas Republikas galvenais valsts sanitārais ārsts un viņa vietnieki -

uzliek naudas sodu līdz divsimt piecdesmit latiem;

2) rajonu, pilsētu vai transporta valsts sanitārie ārsti -

uzliek naudas sodu līdz simt latiem.

(1992.gada 28.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.22/23, 1995, nr.18)

  228.1 pants. Medicīniskās aprūpes un darbspējas ekspertīzes

      kvalitātes kontroles inspekcija

Medicīniskās aprūpes un darbspējas ekspertīzes kvalitātes kontroles inspekcija izskata šā kodeksa 45. - 45.3 un 46.2 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Medicīniskās aprūpes un darbspējas ekspertīzes kvalitātes kontroles inspekcijas vārdā ir tiesīgi:

1) Medicīniskās aprūpes un darbspējas ekspertīzes kvalitātes kontroles inspekcijas valsts galvenais eksperts un viņa vietnieki - naudas sodu līdz divsimt piecdesmit latiem;

2) Medicīniskās aprūpes un darbspējas ekspertīzes kvalitātes kontroles inspekcijas valsts eksperti - naudas sodu līdz simt piecdesmit latiem.

(1996.gada 11.aprīļa likuma redakcijā - Ziņotājs, 1996, nr.10)

  228.2 pants. Farmācijas inspekcija

Farmācijas inspekcija izskata šā kodeksa 46.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Farmācijas inspekcijas vārdā ir tiesīgi:

1) Farmācijas inspekcijas vadītājs un viņa vietnieki - naudas sodu līdz divsimt piecdesmit latiem;

2) Farmācijas inspekcijas inspektori - naudas sodu līdz simt latiem.

(1996.gada 11.aprīļa likuma redakcijā - Ziņotājs, 1996, nr.10)

       229.pants.   PSRS   Aizsardzības   ministrijas,   PSRS   Iekšlietu
                    ministrijas   un   PSRS  Valsts  drošības   komitejas
                    sanitārās uzraudzības   medicīnas dienesti
 (Izslēgts ar 1992.gada 11.jūlija likumu - Ziņotājs, 1992, nr.29/31)

  230.pants. Valsts veterinārā dienesta iestādes

Valsts veterinārā dienesta iestādes izskata šā kodeksa 46.1 (par pārkāpumiem veterināro zāļu ražošanā un izplatīšanā), 105., 107., 108. un 108.1-108. 4 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts veterinārā dienesta iestāžu vārdā ir tiesīgi:

1) Latvijas Republikas valsts galvenais veterinārais inspektors - naudas sodu līdz simt piecdesmit latiem;

2) valsts vecākie veterinārie inspektori - naudas sodu līdz septiņdesmit pieciem latiem;

3) valsts veterinārie inspektori - naudas sodu līdz piecdesmit latiem.

(1992.gada 3.novembra likuma redakcijā ar grozījumiem, kas izdarīti ar 1993.gada 11.maija likumu un 1995.gada 19.jūlija likumu - Ziņotājs, 1992, nr.46/47/48, 1993, nr.20/21, 1995, nr.18)

       230.1  pants.   Lauksaimniecības   produkcijas  kvalitātes  valsts
                       uzraudzības iestādes

Lauksaimniecības produkcijas kvalitātes valsts uzraudzības iestādes izskata šā kodeksa 103.3 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus lauksaimniecības produkcijas kvalitātes valsts uzraudzības iestāžu vārdā ir tiesīgi:

1) Zemkopības ministrijas Pārtikas produkcijas kvalitātes valsts inspekcijas priekšnieks - naudas sodu līdz simt piecdesmit latiem;

2) Zemkopības ministrijas Pārtikas produkcijas kvalitātes valsts inspekcijas inspektori un rajonu lauksaimniecības pārvalžu (departamentu) produkcijas kvalitātes valsts inspektori - naudas sodu līdz simt latiem.

(1992.gada 11.jūlija likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1992, nr.29/31, 1994, nr.17)

230.2 pants. Sēklu kvalitātes valsts uzraudzības iestādes

Sēklu kvalitātes valsts uzraudzības iestādes izskata šā kodeksa 103.5 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus sēklu kvalitātes valsts uzraudzības iestāžu vārdā ir tiesīgi:

1) Valsts sēklu inspekcijas priekšnieks, viņa vietnieki un inspektori - naudas sodu līdz piecdesmit latiem;

2) rajonu sēklu kvalitātes uzraudzības agronomi inspektori un inspektori - naudas sodu līdz divdesmit pieciem latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  230.3 pants. Ciltsdarba noteikumu ievērošanas valsts kontroles un

      uzraudzības iestādes

Ciltsdarba noteikumu ievērošanas valsts kontroles un uzraudzības iestādes izskata šā kodeksa 105.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus ciltsdarba noteikumu ievērošanas valsts kontroles un uzraudzības iestāžu vārdā ir tiesīgi:

1) Ciltsdarba valsts inspekcijas priekšnieks un inspektori - naudas sodu līdz simt latiem;

2) rajonu lauksaimniecības pārvalžu (departamentu) ciltsdarba valsts inspektori - naudas sodu līdz septiņdesmit pieciem latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  230.4 pants. Valsts labības inspekcija

Valsts labības inspekcija izskata šā kodeksa 103.6 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts labības inspekcijas vārdā ir tiesīgi:

1) Valsts labības inspekcijas priekšnieks - naudas sodu līdz divsimt piecdesmit latiem;

2) Valsts labības inspekcijas galvenie speciālisti inspektori un speciālisti inspektori - naudas sodu līdz simt piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar 1992.gada 3.novembra likumu un 1995.gada 19.jūlija likumu - Ziņotājs, 1992, nr.29./31., nr.46./47./48., 1995, nr.18)

  230.5 pants. Augu aizsardzības valsts iestādes

Augu aizsardzības valsts iestādes izskata šā kodeksa 101., 102., 102.2 un 103. pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus augu aizsardzības valsts iestāžu vārdā ir tiesīgi:

1) Valsts augu aizsardzības stacijas direktors un viņa vietnieki - naudas sodu līdz divsimt latiem;

2) rajonu augu aizsardzības agronomi inspektori un augu karantīnas inspektori - naudas sodu līdz simt piecdesmit latiem.

(1994.gada 28.jūlija likuma redakcijā ar grozījumiem, kas izdarīti ar 1996.gada 11.aprīļa likumu - Ziņotājs, 1994, nr.17, 1996, nr.10)

  230.6 pants. Meliorācijas sistēmu un būvju valsts kontroles un

      uzraudzības iestādes

Meliorācijas sistēmu un būvju valsts kontroles un uzraudzības iestādes izskata šā kodeksa 66.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus meliorācijas sistēmu un būvju valsts kontroles un uzraudzības iestāžu vārdā ir tiesīgi Meliorācijas pārvaldes (departamenta) vadītājs, meliorācijas sistēmu ekspluatācijas valsts uzņēmumu (iestāžu, organizāciju) vadītāji un viņu vietnieki - naudas sodu līdz simt piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, Ziņotājs, 1995, nr.18)

  230.7 pants. Valsts augu šķirņu salīdzināšanas centrs

Valsts augu šķirņu salīdzināšanas centrs izskata šā kodeksa 102.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts augu šķirņu salīdzināšanas centra vārdā ir tiesīgi:

Valsts augu šķirņu salīdzināšanas centra direktors - naudas sodu līdz divsimt piecdesmit latiem;

Valsts augu šķirņu salīdzināšanas centra galvenie agronomi - naudas sodu līdz simt piecdesmit latiem.

(1994.gada 28.jūlija likuma redakcijā - Ziņotājs, 1994, nr.17)

  230.8 pants. Valsts labības birojs

Valsts labības birojs izskata šā kodeksa 155.7 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts labības biroja vārdā ir tiesīgi Valsts labības biroja direktors un viņa vietnieks - naudas sodu līdz divsimt piecdesmit latiem.

(1995.gada 19.jūlija likuma redakcijā - Ziņotājs, 1995, nr.18)

  231.pants. Vides aizsardzības valsts iestādes

Vides aizsardzības valsts iestādes izskata lietas par administratīvajiem pārkāpumiem, kuri paredzēti šā kodeksa 47. - 49., 51. - 53., 53.2 - 58., 59. pantā (ja tie nav sanitāri higiēnisko noteikumu pārkāpumi), 60. - 71., 72. - 76. pantā (ja tie nav sanitāri higiēnisko noteikumu pārkāpumi) un 77. - 88.2 pantā, 118., 152. pantā (ja tie ir būvnormatīvu pārkāpumi) un 152.2 pantā.

Izskatīt administratīvo pārkāpumu lietas un uzlikt administratīvos sodus vides aizsardzības valsts iestāžu vārdā ir tiesīgi:

1) Vides valsts inspekcijas priekšnieks un viņa vietnieki, Jūras vides pārvaldes priekšnieks un viņa vietnieki -

uzlikt naudas sodu līdz divsimt piecdesmit latiem, atņemt mazā kuģa vadītāja tiesības un piemērot konfiskāciju;

2) Vides valsts inspekcijas kontroles daļu vadītāji un viņu vietnieki, sektoru vadītāji, reģionālo vides pārvalžu vadītāji un viņu vietnieki -

uzlikt naudas sodu līdz simt piecdesmit latiem un piemērot konfiskāciju;

3) Vides valsts inspekcijas, reģionālo vides pārvalžu, Jūras vides pārvaldes, valsts rezervātu un citu īpaši aizsargājamo teritoriju vides aizsardzības valsts inspektori -

uzlikt naudas sodu līdz simt latiem.

Par pārkāpumiem, kuri paredzēti šā kodeksa 61., 82., 82.1 un 82.2 pantā, ja tos pieļāvuši ārvalstu pilsoņi, ārvalstu kuģu kapteiņi vai citu peldošu līdzekļu kapteiņi vai komandējošā sastāva personas:

1) šā panta pirmās daļas 1. un 2.punktā minētās amatpersonas uzliek naudas sodu līdz maksimālajam šajos pantos paredzētajam naudas sodam, kuru var iekasēt pārkāpuma izdarīšanas vietā;

2) šā panta pirmās daļas 3.punktā minētās amatpersonas uzliek naudas sodu līdz tūkstoš latiem, kuru var iekasēt pārkāpuma izdarīšanas vietā.

Naudas sodu līdz divdesmit latiem, ja pārkāpējs neapstrīd viņam uzlikto naudas sodu, šajā pantā minētās amatpersonas var iekasēt pārkāpuma izdarīšanas vietā.

(1995.gada 19.jūlija likuma redakcijā ar grozījumiem, kas izdarīti ar 1997.gada 28.maija likumu un 2.oktobra likumu - Ziņotājs, 1995, nr.18; 1997, nr.13, nr.22)

  231.1 pants. Valsts kultūras pieminekļu aizsardzības inspekcija

Valsts kultūras pieminekļu aizsardzības inspekcija izskata šā kodeksa 89. - 89.5 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts kultūras pieminekļu aizsardzības inspekcijas vārdā ir tiesīgi:

Valsts kultūras pieminekļu aizsardzības inspekcijas priekšnieks un viņa vietnieki - naudas sodu līdz divsimt piecdesmit latiem;

rajonu, republikas pilsētu un pilsētu rajonu valsts kultūras pieminekļu aizsardzības inspektori - naudas sodu līdz simt piecdesmit latiem.

Valsts kultūras pieminekļu aizsardzības inspekcijas amatpersonas par to kompetences ietvaros izskatāmajiem pārkāpumiem sastāda protokolu. Naudas sodu līdz divdesmit latiem, ja pārkāpējs neapstrīd viņam uzlikto naudas sodu, šīs amatpersonas var iekasēt pārkāpuma izdarīšanas vai atklāšanas vietā.

(1994.gada 28.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.17, 1995, nr.18)

  232.pants. Zivju aizsardzības iestādes

(Izslēgts ar 1995.gada 19.jūlija likumu - Ziņotājs, 1995. nr.18)

  233. pants. Valsts meža dienesta amatpersonas

Valsts meža dienesta amatpersonas izskata šā kodeksa 53.2, 54., 54.1, 57., 57.1, 58., 66., 66.2 - 66.4, 67.- 69., 71., 71.1, 80. un 80.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts meža dienesta vārdā ir tiesīgi:

1) Meža un medību valsts inspekcijas priekšnieks, virsmežziņi, Meža un medību valsts inspekcijas nodaļu vadītāji - naudas sodu līdz divsimt piecdesmit latiem;

2) mežziņi, Meža un medību valsts inspekcijas inspektori - naudas sodu līdz simt piecdesmit latiem;

3) mežsargi - naudas sodu līdz piecdesmit latiem.

Valsts meža dienesta amatpersonas par to kompetences ietvaros izskatāmajiem pārkāpumiem sastāda protokolu. Naudas sodu līdz divdesmit latiem, ja pārkāpējs neapstrīd viņam uzlikto naudas sodu, var iekasēt pārkāpuma izdarīšanas vai atklāšanas vietā.

(1995.gada 19.jūlija likuma redakcijā - Ziņotājs, 1995, nr.18)

  234.pants. Institūcijas, kas realizē uzraudzību pār medību

      noteikumu ievērošanu

Institūcijas, kas realizē uzraudzību pār medību noteikumu ievērošanu, izskata šā kodeksa 80. (par medību, kā arī citu dzīvnieku izmantošanas veidu noteikumu pārkāpšanu) un 80.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus ir tiesīgi to republikas un vietējo institūciju vadītāji, kas realizē resoruzraudzību pār medību noteikumu ievērošanu.

(1992.gada 28.aprīļa likuma redakcijā - Ziņotājs, 1992, nr.22/23)

  235.pants. Sakaru institūcijas

Satiksmes ministrijas Sakaru departaments izskata šā kodeksa 145. - 149.2 pantā paredzēto administratīvo pārkāpumu lietas.

Valsts elektrosakaru inspekcija izskata šā kodeksa 146. - 146.2 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Sakaru departamenta un Valsts elektrosakaru inspekcijas vārdā attiecīgi ir tiesīgi:

1) Sakaru departamenta direktors un viņa vietnieki;

2) Valsts elektrosakaru inspekcijas direktors un viņa pilnvarotas amatpersonas.

(1997.gada 28.maija likuma redakcijā - Ziņotājs, 1997, nr.13)

  236. pants. Zemkopības ministrijas valsts tehniskās uzraudzības

      iestādes

Zemkopības ministrijas valsts tehniskās uzraudzības iestādes izskata šā kodeksa 104. pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Zemkopības ministrijas valsts tehniskās uzraudzības iestāžu vārdā ir tiesīgi:

1) Zemkopības ministrijas Valsts tehniskās uzraudzības inspekcijas priekšnieks un viņa vietnieki, sektoru vadītāji, rajonu valsts tehniskās uzraudzības inspekciju priekšnieki un viņu vietnieki - naudas sodu līdz simt piecdesmit latiem vai atņemt tiesības vadīt traktorus un citas pašgājējas mašīnas;

2) Zemkopības ministrijas Valsts tehniskās uzraudzības inspekcijas galvenie speciālisti, speciālisti, rajonu valsts tehniskās uzraudzības inspekciju speciālisti un vadošie valsts inspektori - naudas sodu līdz simt latiem.

(1995.gada 19.jūlija likuma redakcijā - Ziņotājs, 1995, nr.18)

  236.1 pants. Valsts proves uzraudzības inspekcija

Valsts proves uzraudzības inspekcija izskata šā kodeksa 163.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts proves uzraudzības inspekcijas vārdā ir tiesīgi:

1) Valsts proves uzraudzības inspekcijas priekšnieks un viņa vietnieki - naudas sodu līdz divsimt piecdesmit latiem;

2) Valsts proves uzraudzības inspekcijas galvenais provētājs, daļu vadītāji un inspektori - naudas sodu līdz divsimt latiem.

Šajā pantā minētās amatpersonas ir tiesīgas iekasēt naudas sodu līdz divdesmit latiem pārkāpuma izdarīšanas vietā, nesastādot protokolu, ja pārkāpējs neapstrīd viņam uzlikto naudas sodu.

(1995.gada 19.jūlija likuma redakcijā - Ziņotājs, 1995, nr.18)

  236.2 pants. Latvijas nacionālā arhīva fonda valsts uzraudzības

      iestādes

Latvijas nacionālā arhīva fonda valsts uzraudzības iestādes izskata šā kodeksa 190.8 pantā un 190.9 panta otrajā daļā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Latvijas nacionālā arhīva fonda valsts uzraudzības iestāžu vārdā ir tiesīgi:

1) Latvijas Valsts arhīvu ģenerāldirekcijas arhīvu inspekcijas daļas vadītājs, viņa vietnieks un valsts arhīvu direktori - brīdinājumu vai naudas sodu līdz divsimt piecdesmit latiem;

2) Latvijas Valsts arhīvu ģenerāldirekcijas arhīvu inspekcijas daļas inspektori un valsts arhīvu inspektori - brīdinājumu vai naudas sodu līdz simt latiem.

(1992.gada 11.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1992, nr.29/31, 1995, nr.18)

  236.3 pants. Latvijas Republikas Valsts valodas inspekcija

Latvijas Republikas Valsts valodas inspekcija izskata šā kodeksa 41.1 pantā un 201.26-201.38 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Latvijas Republikas Valsts valodas inspekcijas vārdā ir tiesīgi:

1) Latvijas Republikas Valsts valodas inspekcijas vadītājs - naudas sodu līdz simt piecdesmit latiem;

2) valsts valodas inspektori - naudas sodu līdz simt latiem;

3) Latvijas Republikas Valsts valodas inspekcijas pilnvarotas amatpersonas un pašvaldību valsts valodas inspektori - naudas sodu līdz piecdesmit latiem.

Šajā pantā minētās amatpersonas par to kompetences ietvaros izskatāmajiem pārkāpumiem sastāda protokolu. Naudas sodu līdz divdesmit latiem, ja pārkāpējs neapstrīd viņam uzlikto naudas sodu, var iekasēt pārkāpuma izdarīšanas vai atklāšanas vietā.

(1993.gada 20.aprīļa likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1993, nr.18/19, 1995, nr.18)

  236.4 pants. Valsts kontrole

Valsts kontrole izskata šā kodeksa 156.3 un 175.2 pantā paredzētās administratīvo pārkāpumu lietas, kas saistītas ar tās darbību.

Izskatīt administratīvo pārkāpumu lietas un uzlikt administratīvos sodus Valsts kontroles vārdā ir tiesīgs valsts kontrolieris.

(1997.gada 28.maija likuma redakcijā - Ziņotājs, 1997, nr.13)

  236.5 pants. Valsts kase

Valsts kase izskata šā kodeksa 159., 159.2, 159.3 un 166.6 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts kases vārdā ir tiesīgs Valsts kases pārvaldnieks - naudas sodu līdz divsimt piecdesmit latiem.

(1997.gada 19.jūnija likuma redakcijā - Ziņotājs, 1997, nr.16)

  236.6 pants. Latvijas Nacionālais standartizācijas un

      metroloģijas centrs

Latvijas Nacionālais standartizācijas un metroloģijas centrs izskata šā kodeksa 99.pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Latvijas Nacionālā standartizācijas un metroloģijas centra vārdā ir tiesīgi:

1) Latvijas Nacionālā standartizācijas un metroloģijas centra direktors, viņa vietnieki, reģionālo standartizācijas un metroloģijas centru direktori, Valsts metroloģiskās inspekcijas priekšnieks - brīdinājumu vai naudas sodu līdz divsimt latiem;

2) Valsts metroloģiskās inspekcijas inspektori - brīdinājumu vai naudas sodu līdz simt latiem.

Šajā pantā minētās amatpersonas sastāda protokolus par šā kodeksa 99. pantā minētajiem administratīvajiem pārkāpumiem.

(1997.gada 2.oktobra likuma redakcijā - Ziņotājs, 1997, nr.22)

                              IV  SADAĻA
              LIETVEDĪBA ADMINISTRATĪVO PĀRKĀPUMU LIETĀS

                         Astoņpadsmitā nodaļa
                            PAMATNOTEIKUMI

  237.pants. Lietvedības uzdevumi administratīvo pārkāpumu lietās

Lietvedības uzdevumi administratīvo pārkāpumu lietās ir šādi: savlaicīgi, vispusīgi, pilnīgi un objektīvi noskaidrot katras lietas apstākļus, izlemt to stingrā saskaņā ar likumu, nodrošināt pieņemtā lēmuma izpildi, kā arī noskaidrot cēloņus un apstākļus, kas veicina administratīvo pārkāpumu izdarīšanu, novērst pārkāpumus, audzināt pilsoņus likumu ievērošanas garā un nostiprināt likumību.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31)

  238.pants. Lietvedības kārtība administratīvo pārkāpumu lietās

Administratīvo pārkāpumu lietu lietvedības un izskatīšanas kārtību nosaka šis kodekss un citi normatīvie akti.

(1997.gada 28.maija likuma redakcijā - Ziņotājs, 1997, nr.13)

  238.1 pants. Lietvedības uzsākšana administratīvā pārkāpuma lietā

Saņemot pieteikumu vai citus materiālus par administratīvo pārkāpumu, šā kodeksa 247.pantā minētajām personām diennakts laikā jāsastāda administratīvā pārkāpuma protokols vai jāpieņem viens no šādiem lēmumiem:

1) par lietvedības uzsākšanu administratīvā pārkāpuma lietā;

2) par atteikšanos uzsākt lietvedību administratīvā pārkāpuma lietā;

3) par materiālu nosūtīšanu pēc piekritības.

Izņēmuma gadījumā šādu lēmumu var pieņemt desmit dienu laikā. Lēmumu var noformēt kā atsevišķu dokumentu vai rezolūciju.

(1997.gada 28.maija likuma redakcijā - Ziņotājs, 1997, nr.13)

  239.pants. Apstākļi, kas nepieļauj lietvedību administratīvā

      pārkāpuma lietā

Lietvedību administratīvā pārkāpuma lietā nevar iesākt, bet iesāktā lietvedība jāizbeidz, ja ir šādi apstākļi:

1) ja nav bijis notikuma vai tajā nav administratīvā pārkāpuma sastāva;

2) ja persona administratīvā pārkāpuma izdarīšanas brīdī nav sasniegusi sešpadsmit gadu vecumu;

3) ja persona, kas izdarījusi prettiesisko darbību vai bezdarbību, ir nepieskaitāma;

4) ja persona ir darbojusies galējās nepieciešamības vai nepieciešamās aizstāvēšanās stāvoklī;

5) ja izdots amnestijas akts, kas novērš administratīvā soda piemērošanu;

6) ja atcelts akts, kas nosaka administratīvo atbildību;

7) ja līdz administratīvā pārkāpuma lietas izskatīšanas brīdim ir pagājuši šā kodeksa 37.pantā paredzētie termiņi;

8) ja par to pašu faktu attiecībā uz personu, kuru sauc pie administratīvās atbildības, jau ir kompetentas institūcijas (amatpersonas) lēmums par administratīvā soda uzlikšanu vai neatcelts lēmums par administratīvā pārkāpuma lietas izbeigšanu, kā arī ja par šo faktu ir ierosināta krimināllieta;

9) ja persona, pret kuru uzsākta lietvedība, mirusi.

(Ar grozījumiem, kas izdarīti ar 1992.gada 3.novembra likumu un 1994.gada 28.jūlija likumu - Ziņotājs, 1992, nr.46/47/48, 1994, nr.17)

  240.pants. Administratīvo pārkāpumu lietu izskatīšana, ievērojot

      principu, ka visas personas ir vienlīdzīgas

Administratīvo pārkāpumu lietas tiek izskatītas, ievērojot principu, ka visas personas ir vienlīdzīgas likuma un institūcijas, kas izskata lietu, priekšā neatkarīgi no viņu izcelšanās, sociālā un mantiskā stāvokļa, rases un nacionālās piederības, dzimuma, izglītības, valodas, attieksmes pret reliģiju, nodarbošanās veida un rakstura, dzīvesvietas un citiem apstākļiem.

(Ar grozījumiem, kas izdarīti ar 1997.gada 28.maija likumu - Ziņotājs, 1997, nr.13)

  241.pants. Administratīvā pārkāpuma lietas izskatīšanas atklātums

(Izslēgts ar 1997.gada 28.maija likumu - Ziņotājs, 1997, nr.13)

  242.pants. Prokurora uzraudzība pār likumu izpildi administratīvo

      pārkāpumu lietās

Prokurors, veicot uzraudzību pār likumu izpildi administratīvo pārkāpumu lietās, ir tiesīgs: ierosināt lietvedību par administratīvo pārkāpumu; iepazīties ar lietas materiāliem; pārbaudīt orgānu (amatpersonu) darbības likumību lietvedībā; piedalīties lietas izskatīšanā; iesniegt pieteikumus, dot atzinumus jautājumos, kas rodas lietas izskatīšanas gaitā; pārbaudīt attiecīgo orgānu (amatpersonu) piemēroto ietekmēšanas līdzekļu pareizību par administratīvajiem pārkāpumiem; iesniegt protestu par lēmumu lietā un lēmumu, kurš pieņemts par sūdzību administratīvā pārkāpuma lietā; apturēt lēmuma izpildīšanu, kā arī veikt citas likumā paredzētās darbības.

(Ar grozījumiem, kas izdarīti ar 1990.gada 21.decembra likumu - Ziņotājs, 1991, nr.5/6)

  243.pants. Pierādījumi

Pierādījumi administratīvā pārkāpuma lietā ir jebkuri fakti, uz kuru pamata institūcijas (amatpersonas) likumā noteiktajā kārtībā nosaka administratīvā pārkāpuma esamību vai neesamību, pie administratīvās atbildības sauktās personas vainu un citus apstākļus, kam ir nozīme lietas pareizā izlemšanā.

Šos faktus konstatē ar šādiem līdzekļiem: ar protokolu par administratīvo pārkāpumu, ar tās personas paskaidrojumiem, kuru sauc pie administratīvās atbildības, ar cietušā un liecinieku liecībām, eksperta atzinumu, lietiskiem pierādījumiem, protokolu par priekšmetu un dokumentu izņemšanu, kā arī ar citiem dokumentiem.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

  244.pants. Pierādījumu novērtēšana

Institūcija (amatpersona) pierādījumus novērtē pēc savas iekšējās pārliecības, kas pamatota uz vispusīgi, pilnīgi un objektīvi izpētītiem visiem lietas apstākļiem to kopumā, pēc likuma un tiesiskās apziņas.

(Ar grozījumiem, kas izdarīti ar 1992.gada 11.jūlija likumu un 1994.gada 28.jūlija likumu - Ziņotājs, 1992, nr.29/31, 1994, nr.17)

  245.pants. Materiālu nodošana prokuroram, iepriekšējās

      izmeklēšanas vai izziņas institūcijai

Ja lietas izskatīšanā institūcija (amatpersona) secina, ka pārkāpums satur nozieguma pazīmes, tas materiālus nodod prokuroram vai iepriekšējās izmeklēšanas vai izziņas institūcijai.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

                         Deviņpadsmitā nodaļa
                PROTOKOLS PAR ADMINISTRATĪVO PĀRKĀPUMU

  246.pants. Protokols par administratīvo pārkāpumu

Par izdarīto administratīvo pārkāpumu pilnvarota amatpersona vai arī sabiedriskās organizācijas vai sabiedrības pašdarbīgās institūcijas pilnvarotais pārstāvis sastāda protokolu. Protokolu nesastāda šā kodeksa 250. pantā norādītajos gadījumos.

       247.pants. Amatpersonu  un  speciāli  pilnvarotu personu saraksts,
                  kuras   ir    tiesīgas    sastādīt     protokolu    par
                  administratīvo pārkāpumu

Amatpersonu un speciāli pilnvaroto personu sarakstu, kurām ir tiesības sastādīt protokolu par administratīvo pārkāpumu, nosaka likumdošanas akts, kurā paredzēta administratīvā atbildība par attiecīgo noteikumu pārkāpšanu.

Ja aktā tas nav paredzēts, tad šo sarakstu nosaka Ministru kabinets vai attiecīgā ministrija vai Latvijas Banka.

Protokolu ir tiesīgas sastādīt arī tam pilnvarotas pašvaldību amatpersonas.

(1994.gada 28.jūlija likuma redakcijā ar grozījumiem, kas izdarīti ar 1995.gada 19.jūlija likumu - Ziņotājs, 1994, nr.17, 1995, nr.18)

  248.pants. Administratīvā pārkāpuma protokola saturs

Protokolā par administratīvo pārkāpumu norāda: tā sastādīšanas laiku un vietu, protokola sastādītāja amatu, uzvārdu, vārdu; ziņas par pārkāpēja personu; administratīvā pārkāpuma izdarīšanas vietu, laiku un pārkāpuma būtību; normatīvo aktu, kas paredz atbildību par šo pārkāpumu; liecinieku un cietušo uzvārdus un adreses, ja ir liecinieki un cietušie; pārkāpēja paskaidrojumu; citas ziņas, kas nepieciešamas lietas izlemšanai.

Par pārkāpēju protokolā norāda: viņa uzvārdu, vārdu, dzimšanas gadu un vietu, darbavietu, nodarbošanos vai amatu, dzīvesvietu un citas ziņas, kurām var būt kāda nozīme administratīvā pārkāpuma lietas izskatīšanā.

Protokolu paraksta persona, kas to sastādījusi, un persona, kas izdarījusi administratīvo pārkāpumu; ja ir liecinieki un cietušie, protokolu var parakstīt arī šīs personas.

Ja persona, kas izdarījusi pārkāpumu, atsakās parakstīt protokolu, par to protokolā izdara ierakstu. Personai, kas izdarījusi pārkāpumu, ir tiesības iesniegt protokolam pievienojamus paskaidrojumus un piezīmes par protokola saturu, kā arī minēt motīvus, kuru dēļ tā atsakās to parakstīt.

Protokolu sastādot, pārkāpējam izskaidro viņa tiesības un pienākumus, kas noteikti šā kodeksa 260.pantā, un par to izdara ierakstu protokolā.

(Ar grozījumiem, kas izdarīti ar 1997.gada 28.maija likumu - Ziņotājs, 1997, nr.13)

  249.pants. Protokola nosūtīšana

Protokolu nosūta institūcijai (amatpersonai), kas pilnvarots izskatīt administratīvā pārkāpuma lietu.

Protokols jānosūta ne vēlāk kā trīs dienu laikā no tā sastādīšanas brīža.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

  250.pants. Gadījumi, kad protokolu par administratīvo pārkāpumu

      nesastāda

Protokolu par administratīvo pārkāpumu nesastāda, ja izdarīti administratīvie pārkāpumi, kas paredzēti šā kodeksa 42.1, 46.1 panta pirmajā un sestajā daļā (ja pārkāpumu izdarījis pilsonis), 108.1 panta pirmajā daļā (ja pārkāpumu izdarījis pilsonis), 121.panta pirmajā, otrajā un trešajā daļā, 122.panta pirmajā daļā, 122.1 panta pirmajā un otrajā daļā, 125.panta otrajā daļā, 126.panta pirmajā daļā, 129., 135.-137.pantā, kā arī citos gadījumos, kad saskaņā ar šo kodeksu un citiem likumiem naudas sodu uzliek un iekasē pārkāpuma izdarīšanas vietā un tā apmērs nepārsniedz divdesmit latu vai brīdinājumu noformē pārkāpuma izdarīšanas vietā.

Ja pārkāpējs apstrīd viņam uzlikto sodu par to pārkāpumu izdarīšanu, kuri paredzēti šā panta pirmajā daļā, vai ir citi apstākļi, kas traucē amatpersonai uzlikt sodu pārkāpuma izdarīšanas vietā, protokolu sastāda saskaņā ar šā kodeksa 246.pantu.

(1990.gada 21.decembra likuma redakcijā ar grozījumiem, kas izdarīti ar 1992.gada 3.novembra likumu, 1993.gada 11.maija likumu, 1995.gada 19.jūlija likumu un 1997.gada 28.maija likumu - Ziņotājs, 1991, nr.5/6; 1992, nr.46/47/48; 1993, nr.20/21; 1995, nr.18; 1997, nr.13)

  251.pants. Pārkāpēja atvešana

Lai sastādītu protokolu par administratīvo pārkāpumu, ja to nevar sastādīt uz vietas un ja protokola sastādīšana ir obligāta, pārkāpēju var nogādāt policijā, Zemessardzes vai Robežsardzes dienesta telpās vai pagasta valdē policijas darbinieks, zemessargs vai robežsargs.

Ja izdarīti transporta līdzekļu lietošanas noteikumu pārkāpumi vai kustības kārtības un drošības noteikumu pārkāpumi, kravu saglabāšanas noteikumu pārkāpumi transportā, ugunsdrošības, sanitāri higiēnisko un sanitāri pretepidēmisko noteikumu pārkāpumi transportā, pārkāpēju var nogādāt policijā uz to pilnvarota persona, ja pārkāpējam nav personas dokumentu un nav liecinieku, kuri var sniegt nepieciešamās ziņas par viņu.

Ja pārkāpti meža ugunsdrošības noteikumi, kā arī citi likumdošanas akti par vides aizsardzību un dabas resursu izmantošanu, protokola noformēšanai (ja pārkāpēja personu nevar noskaidrot pārkāpuma vietā) vides aizsardzības valsts iestāžu, Valsts meža dienesta amatpersonas, kā arī attiecīgi pilnvarotas to iestāžu amatpersonas, kuras realizē uzraudzību pār medību noteikumu ievērošanu, kontroli pār dzīvnieku aizsardzību un izmantošanu realizējošo citu iestāžu amatpersonas, rezervātu un citu īpaši aizsargājamo teritoriju amatpersonas, kā arī zemessargi var nogādāt pārkāpēju policijas, Zemessardzes vai pašvaldību institūciju dienesta telpās.

Nogādāšana jāizdara iespējami īsākā laikā.

(Ar grozījumiem, kas izdarīti ar 1990.gada 21.decembra likumu, 1992.gada 3.novembra likumu, 1995.gada 19.jūlija likumu un 1997.gada 28.maija likumu - Ziņotājs, 1991, nr.5/6; 1992, nr.46/47/48; 1995, nr.18; 1997, nr.13)

                           Divdesmitā nodaļa
          ADMINISTRATĪVĀ AIZTURĒŠANA, MANTU APSKATE UN MANTU
                        UN DOKUMENTU IZŅEMŠANA

  252.pants. Pasākumi administratīvo pārkāpumu lietu lietvedības

      nodrošināšanā

Likumdošanas aktos tieši paredzētajos gadījumos, lai pārtrauktu administratīvos pārkāpumus, kad izlietoti citi ietekmēšanas līdzekļi, lai noteiktu pārkāpēja personu, lai sastādītu protokolu par administratīvo pārkāpumu, ja to nevar izdarīt uz vietas un ja protokola sastādīšana ir obligāta, lai nodrošinātu lietu savlaicīgu un pareizu izskatīšanu un izpildītu administratīvo pārkāpumu lietās pieņemtos lēmumus, ir atļauta personas administratīva aizturēšana, personas un mantu apskate, kā arī mantu un dokumentu izņemšana.

Kārtību, kādā izdarāma administratīvā aizturēšana, personas un mantu apskate, kā arī mantu un dokumentu izņemšana šajā pantā paredzētajiem nolūkiem, nosaka šis kodekss un citi likumi.

(Ar grozījumiem, kas izdarīti ar 1990.gada 21.decembra likumu un 1992.gada 11.jūlija likumu - Ziņotājs, 1991, nr.5/6, 1992, nr.29/31)

  253.pants. Administratīvā aizturēšana

Par administratīvo aizturēšanu sastāda protokolu, kurā norāda tā sastādīšanas laiku un vietu, protokola sastādītāja amatu, uzvārdu, vārdu; ziņas par aizturēto personu; aizturēšanas laiku un motīvus. Protokolu paraksta amatpersona, kas to sastādījusi, un aizturētais. Ja aizturētais atsakās parakstīt protokolu, par to izdara ierakstu protokolā.

Pēc personas lūguma, kura aizturēta par administratīvo pārkāpumu, par tās atrašanās vietu paziņo radiniekiem, darba vai mācību vietas administrācijai. Par nepilngadīgā aizturēšanu obligāti paziņo viņa vecākiem vai personām, kas viņus aizstāj.

(Ar grozījumiem, kas izdarīti ar 1997.gada 28.maija likumu - Ziņotājs, 1997, nr.13)

  254.pants. Institūcijas (amatpersonas), kurām ir tiesības izdarīt

      administratīvo aizturēšanu

Administratīvā kārtā aizturēt personu, kura izdarījusi administratīvo pārkāpumu, drīkst tikai institūcijas (amatpersonas), kuras tam pilnvarotas ar likumu, tas ir:

1) policijas darbinieki (amatpersonas) - ja neatļautās vietās tirgo alkoholiskos dzērienus, spirtu, ja organizē tirdzniecību neatļautās vietās, ja izdarīts sīkais huligānisms, ja notikusi ļaunprātīga nepakļaušanās policijas darbinieka vai zemessarga, kā arī karavīra likumīgajam rīkojumam vai prasībai, ja pārkāpta sapulču, gājienu un piketu organizēšanas vai norises kārtība, ja persona bez dibināta iemesla nav ieradusies pēc izziņas izdarītāja, prokurora, tiesneša vai tiesas aicinājuma, ja lietoti alkoholiski dzērieni sabiedriskās vietās vai ja persona parādījusies sabiedriskā vietā dzēruma stāvoklī, kas aizskar cilvēka cieņu un sabiedrisko tikumību, ja pārkāpti satiksmes noteikumi, medību, zvejas vai zivju krājumu aizsardzības noteikumi, ja pārkāpti citi likumdošanas akti par dzīvnieku aizsardzību un izmantošanu, kā arī citos likumdošanas aktos tieši paredzētajos gadījumos;

2) Robežsardzes amatpersonas - ja ir pārkāpts Latvijas valsts robežas vai pierobežas režīms, kā arī ja tiek ievestas radioviļņus izstarojošas iekārtas bez Valsts elektrosakaru inspekcijas atļaujas;

3) Valsts ieņēmumu dienesta Muitas pārvaldes direktora pilnvarotas amatpersonas - ja izdarīti muitas noteikumu pārkāpumi;

4) Vides valsts inspekcijas, Jūras vides pārvaldes un reģionālo vides aizsardzības pārvalžu amatpersonas - ja izdarīti pārkāpumi, kas saistīti ar medību, zvejas, makšķerēšanas vai zivju krājumu aizsardzības noteikumu pārkāpšanu, meža ugunsdrošības noteikumu pārkāpšanu vai ļaunprātīgu nepakļaušanos minēto vides aizsardzības valsts iestāžu amatpersonu likumīgam rīkojumam vai prasībai;

5) lidostas aviodrošības dienests - ja izdarīti lidostas drošības noteikumu pārkāpumi;

6) Valsts elektrosakaru inspekcijas amatpersonas - ja tiek ievestas, uzstādītas, būvētas, pārdotas vai lietotas radioviļņus izstarojošas iekārtas bez Valsts elektrosakaru inspekcijas atļaujas, kā arī izdarīti citi radiosakaru noteikumu pārkāpumi.

(1997.gada 28.maija likuma redakcijā - Ziņotājs, 1997, nr.13)

  255.pants. Administratīvās aizturēšanas termiņi

Administratīvā kārtā aizturēt personu, kura izdarījusi administratīvo pārkāpumu, var ne ilgāk kā uz trim stundām. Izņēmuma gadījumos sakarā ar sevišķu nepieciešamību likumdošanas akti var noteikt citādu administratīvās aizturēšanas ilgumu.

Personas, kuras pārkāpušas Latvijas valsts robežas vai pierobežas režīmu, var aizturēt uz laiku līdz trim stundām, lai sastādītu protokolu, bet, ja nepieciešams noskaidrot pārkāpēja personu un pārkāpuma apstākļus, - uz laiku līdz trim diennaktīm, divdesmit četru stundu laikā no aizturēšanas brīža rakstveidā paziņojot par to prokuroram; ja pārkāpējam nav personas dokumenta, ar prokurora sankciju viņu var aizturēt uz laiku līdz desmit diennaktīm.

Personu, kura tirgo alkoholiskos dzērienus un spirtu neatļautās vietās, ir izdarījusi sīko huligānismu vai pārkāpusi sapulču, gājienu un piketu organizēšanas un norises kārtību, var aizturēt, līdz tiesnesis vai policijas iestādes priekšnieks (priekšnieka vietnieks) izskata lietu.

Administratīvās aizturēšanas laiku skaita no brīža, kad pārkāpējs nogādāts protokola sastādīšanai, bet personai, kas bijusi alkoholisko dzērienu, narkotisko vai citu apreibinošo vielu iespaidā, - no atskurbšanas brīža.

Personai, kura izdarījusi muitas noteikumu pārkāpumu muitas kontroles veikšanas laikā, administratīvās aizturēšanas laiku skaita no muitas kontroles pabeigšanas brīža.

(Ar grozījumiem, kas izdarīti ar APP 1988.gada 29.jūlija dekrētu un 1990.gada 21.decembra likumu, 1991.gada 25.septembra likumu, 1992.gada 11.jūlija likumu, 1993.gada 19.janvāra un 4.novembra likumu, 1994.gada 28.jūlija likumu un 1997.gada 28.maija likumu - Ziņotājs, 1988, nr.31; 1991, nr.5/6, nr.41; 1992, nr.29/31; 1993, nr.3/4, nr.33; 1994, nr.17; 1997, nr.13)

  256.pants. Personas un mantu apskate

Personas apskati var izdarīt uz to pilnvarotas policijas iestāžu, militarizētās apsardzes, civilās aviācijas, muitas iestāžu un Robežsardzes amatpersonas, bet Latvijas Republikas likumdošanas aktos tieši noteiktajos gadījumos - arī citu uz to pilnvarotu institūciju amatpersonas.

Personas apskati var izdarīt uz to pilnvarota ar aplūkojamo personu viena dzimuma amatpersona divu tā paša dzimuma pieaicināto klātbūtnē.

Mantu apskati var izdarīt tam pilnvarotas policijas, civilās aviācijas, muitas, Robežsardzes, Vides valsts inspekcijas, Jūras vides pārvaldes, reģionālo vides aizsardzības pārvalžu, meža sardzes, valsts medību uzraudzības iestāžu amatpersonas, bet likumdošanas aktos tieši noteiktajos gadījumos - arī citu tam pilnvarotu institūciju amatpersonas.

Mantu, rokas bagāžas, bagāžas, medību un zvejas rīku, iegūtās produkcijas un citu priekšmetu apskate parasti notiek tās personas klātbūtnē, kuras īpašumā vai valdījumā šīs mantas atrodas. Neatliekamos gadījumos šīs mantas un priekšmetus var apskatīt bez īpašnieka (valdītāja) klātbūtnes, piedaloties diviem pieaicinātajiem.

Par personas un mantu apskati sastāda protokolu vai izdara ierakstu protokolā par administratīvo pārkāpumu vai protokolā par administratīvo aizturēšanu.

Personu un mantu apskate muitas iestādēs notiek Latvijas Republikas muitas kodeksā noteiktajā kārtībā.

(Ar grozījumiem, kas izdarīti ar 1991.gada 25.septembra likumu, 1992.gada 28.aprīļa un 3.novembra likumu, 1994.gada 28.jūlija, 1995.gada 19.jūlija likumu un 1997.gada 28.maija likumu - Ziņotājs, 1986, nr.1; 1991, nr.41; 1992, nr.22/23 un nr.46/47/48; 1994, nr.17; 1995, nr.18; 1997, nr.13)

  257.pants. Mantu un dokumentu izņemšana

Mantas un dokumentus, kuri ir pārkāpuma priekšmets vai izdarīšanas rīks un kuri atrasti pie aizturēšanas, personas vai mantu apskates, izņem šā kodeksa 254. un 256.pantā norādīto institūciju amatpersonas, kā arī Valsts ieņēmumu dienesta ģenerāldirektora pilnvarotas amatpersonas. Izņemtās mantas un dokumenti turpmāk līdz administratīvā pārkāpuma lietas izskatīšanai glabājas vietās, kuras nosaka institūcijas (amatpersonas), kuriem ir tiesības izņemt mantas un dokumentus, bet pēc lietas izskatīšanas, atkarībā no lietas izskatīšanas rezultātiem, tās noteiktā kārtībā konfiscējamas, atdodamas īpašniekam, iznīcināmas vai realizējamas.

Ja muitas noteikumu pārkāpējam Latvijas Republikā nav pastāvīgas dzīvesvietas vai adreses, ir atļauta mantu, valūtas un vērtslietu izņemšana tādos apmēros, kas nodrošinātu naudas soda vai preču un citu priekšmetu vērtības piedziņu.

Par mantu un dokumentu izņemšanu sastāda protokolu vai izdara attiecīgu ierakstu protokolos par administratīvo pārkāpumu, par mantu apskati vai administratīvo aizturēšanu.

Ja izdarīts pārkāpums, par kuru saskaņā ar šo kodeksu var uzlikt administratīvo sodu - naudas sodu vai atņemt transporta līdzekļa vadīšanas tiesības, - transporta līdzekļa vadītājam atņem vadītāja apliecību uz laiku līdz naudas soda samaksāšanai šajā lietā, par to tiek izdarīts ieraksts tiesībpārkāpumu protokolā, kā arī transporta līdzekļa vadīšanas tiesību pagaidatļaujā, ko vadītājam izsniedz vadītāja apliecības vietā.

Stāvēšanas noteikumu pārkāpšanas gadījumā (vadītāja prombūtnē), ja ar to tiek traucēta transporta līdzekļu kustība vai gājēju pārvietošanās, var pielietot transporta līdzekļu riteņu speciālās bloķēšanas ierīces, kā arī transporta līdzekļus var novietot speciālā maksas stāvvietā. Ja transporta līdzeklis tiek vadīts alkoholisko dzērienu, narkotisko vai citu apreibinošo vielu iespaidā vai bez vadīšanas tiesībām un transporta līdzekļa reģistrācijas dokumentiem vai ja transportlīdzekļa piederību nav iespējams noskaidrot, transporta līdzekli var novietot speciālā maksas stāvvietā. Amatpersonai, kas veikusi pasākumus transporta līdzekļa novietošanai speciālajā maksas stāvvietā, par to nekavējoties jāpaziņo ceļu policijas dežūrdaļai un policijas teritoriālajai apakšvienībai (pēc vietas, kur atrasts transporta līdzeklis), kā arī divdesmit četru stundu laikā jānosūta paziņojums personai, uz kuras vārda attiecīgais transporta līdzeklis reģistrēts, par tā novietošanu speciālajā maksas stāvvietā. Minēto pārkāpumu gadījumos kārtību, kādā lietojamas speciālas bloķēšanas ierīces un transportlīdzekļi pārvietojami uz maksas stāvvietu, reglamentē Ministru kabineta noteikumi.

Ja transportlīdzekļa vadītājs atrodas alkoholisko dzērienu, narkotisko vai citu apreibinošo vielu iespaidā vai viņam nav vadītāja apliecības, transportlīdzeklis uz maksas stāvvietu nav jāpārvieto, ja konkrētā transportlīdzekļa pasažierim ir attiecīgās kategorijas vadītāja apliecība un transportlīdzekļa īpašnieks pilnvaro pasažieri tālāk vadīt šo transportlīdzekli. Minētais fakts tiek rakstveidā fiksēts administratīvajā protokolā.

Ja izdarīti pārkāpumi, kas paredzēti šā kodeksa 181.pantā, policijas darbiniekiem ir tiesības līdz lietas izskatīšanai izņemt šaujamieroci un munīciju, par ko izdara ierakstu protokolā, norādot izņemamā ieroča marku vai modeli, kalibru, sēriju un numuru, munīcijas daudzumu un veidu. Personai, kas izdarījusi pārkāpumu, izpildot dienesta pienākumus, izņemšanu, personas un mantu apskati piemēro tikai neatliekamos gadījumos.

(Ar grozījumiem, kas izdarīti ar APP 1988.gada 30.maija dekrētu, 1991.gada 2.janvāra, 25.septembra likumu, 1992.gada 3.novembra likumu, 1994.gada 28.jūlija likumu, 1995.gada 19.jūlija likumu, 1996.gada 11.aprīļa likumu, 1997.gada 28.maija likumu un 19.jūnija likumu - Ziņotājs, 1988, nr.25; 1991, nr.5/6 un nr.41; 1992, nr.46/47/48; 1994, nr.17; 1995, nr.18; 1996, nr.10; 1997, nr.13 un nr.16)

  258.pants. Atstādināšana no transporta līdzekļu un mazo kuģu

      vadīšanas un alkoholisko dzērienu, narkotisko vai citu

      apreibinošo vielu iespaidu konstatējošā pārbaude

Transporta līdzekļu vadītāji vai citas personas, kas vada transporta līdzekļus, kā arī mazo kuģu vadītāji, par kuriem ir pietiekams pamats domāt, ka viņi ir alkoholisko dzērienu, narkotisko vai citu apreibinošo vielu iespaidā, jāatstādina no transporta līdzekļu vadīšanas un noteiktā kārtībā jāpārbauda, vai viņi nav alkoholisko dzērienu, narkotisko vai citu apreibinošo vielu iespaidā.

Transporta līdzekļu vadītāju vai citu personu, kas vada transporta līdzekļus, nosūtīšana pārbaudei, vai tās nav alkoholisko dzērienu, narkotisko vai citu apreibinošo vielu iespaidā, kā arī šī pārbaude notiek kārtībā, kādu nosaka Iekšlietu ministrija, Labklājības ministrija un Tieslietu ministrija, bet attiecībā uz kuģu vadītājiem - Satiksmes ministrija, Labklājības ministrija un Tieslietu ministrija.

(Ar grozījumiem, kas izdarīti ar 1992.gada 11.jūlija likumu un 3.novembra likumu un 1997.gada 28.maija likumu - Ziņotājs, 1992, nr.29/31 un nr.46/47/48; 1997, nr.13)

  259.pants. Administratīvās aizturēšanas, personas apskates, mantu

      un dokumentu apskates un izņemšanas pārsūdzēšana

Administratīvo aizturēšanu, personas apskati, mantu apskati un mantu un dokumentu izņemšanu ieinteresētā persona var pārsūdzēt augstākai institūcijai (amatpersonai) vai prokuroram.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

                        Divdesmit pirmā nodaļa
            PERSONAS, KAS PIEDALĀS ADMINISTRATĪVO PĀRKĀPUMU
                           LIETU LIETVEDĪBĀ

  260.pants. Pie administratīvās atbildības sauktās personas

      tiesības un pienākumi

Personai, kuru sauc pie administratīvās atbildības, ir tiesības kā personiski, tā ar advokāta palīdzību iepazīties ar visiem lietas materiāliem, sniegt paskaidrojumus, iesniegt pieprasījumus un izteikt lūgumus.

Personai, kuru sauc pie administratīvās atbildības, ir tiesības piedalīties lietas izskatīšanā, izmantot advokāta palīdzību, iesniegt papildinājumus un izteikt lūgumus, kā arī pārsūdzēt lietā pieņemto lēmumu.

Ja šī persona nav klāt, lietu var izskatīt tikai tad, ja ir ziņas, ka tai savlaicīgi paziņots par lietas izskatīšanas vietu un laiku, un ja no tās nav saņemts lūgums atlikt lietas izskatīšanu. Ja šāds lūgums saņemts, ir nepieciešams, lai tiesnesis vai cita amatpersona, kas izskata lietu, atzītu šo lūgumu par pamatotu un atliktu lietas izskatīšanu.

Personai, kuru sauc pie administratīvās atbildības vai par kuras pārkāpumu lieta tiek izskatīta, ja tā neprot valodu, kurā notiek lietvedība, tiek nodrošinātas tiesības lietot dzimto valodu, kā arī izmantot tulka pakalpojumus likumā noteiktajā kārtībā.

Izskatot lietas par administratīvajiem pārkāpumiem, kas paredzēti šā kodeksa 46., 146., 167.pantā, 171.panta otrajā daļā, 175., 177., 178. un 201.1 pantā, pie administratīvās atbildības sauktās personas klātbūtne ir obligāta. Ja šī persona izvairās ierasties pēc policijas iestādes vai tiesneša aicinājuma, to var atvest piespiedu kārtā, bet, ja tas nav iespējams, lietu tiesā izskata bez tās piedalīšanās.

(1993.gada 5.janvāra likuma redakcijā - Ziņotājs, 1993, nr.3/4)

  261.pants. Cietušais

Cietušais ir persona, kurai ar administratīvo pārkāpumu ir nodarīts morāls, fizisks vai mantisks kaitējums.

Cietušajam ir tiesības iepazīties ar visiem lietas materiāliem, iesniegt lūgumus un pārsūdzēt lēmumu administratīvā pārkāpuma lietā.

Cietušajam ir tiesības piedalīties lietas izskatīšanā, bet, ja viņš tiek uzaicināts ar pavēsti, viņa pienākums ir ierasties norādītajā laikā un vietā pie amatpersonas, kas viņu izsaukusi, un dot patiesas liecības, tas ir, paziņot visu, ko viņš lietā zina, un atbildēt uz jautājumiem.

Cietušajam ir tiesības liecināt, kā arī uzdot nopratināmajām personām jautājumus dzimtajā valodā.

(Ar grozījumiem, kas izdarīti ar 1993.gada 5.janvāra likumu - Ziņotājs, 1993, nr.3/4)

  262.pants. Likumiskie pārstāvji

Ja persona, kuru sauc pie administratīvās atbildības, un cietušais ir nepilngadīgi vai arī ja viņi savu fizisko un psihisko trūkumu dēļ paši nevar realizēt savas tiesības administratīvo pārkāpumu lietās, viņu intereses ir tiesīgi pārstāvēt to likumiskie pārstāvji (vecāki, adoptētāji, aizbildņi vai aizgādņi).

  263.pants. Advokāts

Advokātam, kurš piedalās administratīvā pārkāpuma lietas izskatīšanā, ir tiesības iepazīties ar visiem lietas materiāliem; iesniegt lūgumus; personas vārdā, kura viņu uzaicinājusi, iesniegt sūdzību par lietā pieņemto lēmumu.

Advokāta pilnvaras apliecina orderis, kuru izdod juridiskā konsultācija.

  264.pants. Liecinieks

Par liecinieku administratīvā pārkāpuma lietā var izsaukt jebkuru personu, kurai var būt zināmi kādi apstākļi, kas jānoskaidro šajā lietā.

Pēc tās institūcijas (amatpersonas) uzaicinājuma, kura lietvedībā ir lieta, lieciniekam ir pienākums ierasties norādītajā laikā un dot patiesas liecības: paziņot visu viņam lietā zināmo un atbildēt uz jautājumiem.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

  265.pants. Eksperts

Par ekspertu var būt persona, kurai attiecīgajā nozarē ir speciālas zināšanas.

Ekspertu uzaicina institūcija (amatpersona), kura lietvedībā ir administratīvā pārkāpuma lieta, gadījumā, kad rodas nepieciešamība pēc speciālām zināšanām.

Ekspertam jāierodas pēc uzaicinājuma un jādod objektīvs atzinums viņam uzdotajos jautājumos.

Ekspertam ir tiesības:

1) iepazīties ar lietas materiāliem, kas attiecas uz ekspertīzes priekšmetu;

2) lūgt izsniegt viņam atzinuma došanai nepieciešamos papildmateriālus;

3) ar tās institūcijas (amatpersonas) atļauju, kura lietvedībā ir administratīvā pārkāpuma lieta, uzdot jautājumus, kas saistīti ar ekspertīzes priekšmetu, personai, kuru sauc pie atbildības, cietušajam un lieciniekiem;

4) piedalīties lietas izskatīšanā.

Eksperts var atteikties no atzinuma došanas, ja viņam iesniegtie materiāli nav pietiekami vai viņš pats šajā jautājumā nav pietiekami kompetents.

(Ar grozījumiem, kas izdarīti ar 1993.gada 5.janvāra likumu un 1994.gada 28.jūlija likumu - Ziņotājs, 1993, nr.3/4, 1994, nr.17)

  266.pants. Tulks

Tulku uzaicina institūcija (amatpersona), kura lietvedībā ir administratīvā pārkāpuma lieta.

Tulkam jāierodas pēc institūcijas (amatpersonas) uzaicinājuma un pilnīgi un precīzi jāveic viņam uzdotais tulkojums.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

  267.pants. Summas, kas jāizmaksā cietušajiem, lieciniekiem,

      ekspertiem un tulkiem

Cietušajiem, lieciniekiem, ekspertiem un tulkiem atlīdzina izdevumus, kas radušies sakarā ar ierašanos pēc tās institūcijas (amatpersonas) uzaicinājuma, kura lietvedībā ir administratīvā pārkāpuma lieta.

Cietušajiem, lieciniekiem, ekspertiem un tulkiem noteiktā kārtībā darbavietā tiek saglabāta darba alga par visu prombūtnes laiku sakarā ar institūcijas (amatpersonas) uzaicinājumu, kura lietvedībā ir administratīvā pārkāpuma lieta.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

                         Divdesmit otrā nodaļa
              ADMINISTRATĪVO PĀRKĀPUMU LIETU IZSKATĪŠANA

  268.pants. Administratīvā pārkāpuma lietas sagatavošana

      izskatīšanai

Institūcija (amatpersona), sagatavojot administratīvā pārkāpuma lietu izskatīšanai, izlemj šādus jautājumus:

1) vai šīs lietas izskatīšana ir viņa kompetencē;

2) vai pareizi sastādīts protokols un citi materiāli par administratīvo pārkāpumu;

3) vai personām, kuras piedalās lietas izskatīšanā, ir paziņots par lietas izskatīšanas laiku un vietu;

4) vai ir pieprasīti nepieciešamie papildmateriāli;

5) pie administratīvās atbildības sauktās personas, cietušā, likumiskā pārstāvja un advokāta lūgumus.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

  269.pants. Administratīvā pārkāpuma lietas izskatīšanas vieta

Administratīvā pārkāpuma lietu izskata pēc pārkāpuma izdarīšanas vietas.

Lietas par administratīvajiem pārkāpumiem, kas paredzēti šā kodeksa 118., 121.-128., 130. un 131.pantā, var izskatīt arī pēc transporta līdzekļu reģistrācijas vietas vai pārkāpēja dzīvesvietas.

Administratīvās komisijas administratīvo pārkāpumu lietas var nosūtīt izskatīšanai pēc pārkāpēja dzīvesvietas.

(1991.gada 6.augusta likuma redakcijā ar grozījumiem, kas izdarīti ar 1992.gada 3.novembra likumu un 1995.gada 19.jūlija likumu - Ziņotājs, 1991, nr.33/34, 1992, nr.46/47/48, 1995, nr.18)

  270.pants. Administratīvo pārkāpumu lietu izskatīšanas termiņi

Administratīvo pārkāpumu lietu izskatīšanas termiņus nosaka likumdošana.

Lietas par administratīvajiem pārkāpumiem izskata piecpadsmit dienu laikā no dienas, kad institūcija (amatpersona), kas kompetents lietu izskatīt, saņēmis protokolu par administratīvo pārkāpumu un citus lietas materiālus.

Lietas par administratīvajiem pārkāpumiem, kas paredzēti šā kodeksa 46., 167.pantā, 171.panta pirmajā un otrajā daļā, 175. un 178.pantā, izskata diennakts laikā, par pārkāpumiem, kas paredzēti šā kodeksa 146., 165.3, 174.3 un 175.2 pantā, - trīs dienu laikā, bet 95.-98., 200., 201.1 pantā paredzētās - septiņu dienu laikā.

Likumdošana var noteikt arī citus termiņus administratīvo pārkāpumu lietu izskatīšanai.

(Ar grozījumiem, kas izdarīti ar APP 1986.gada 2.decembra dekrētu, 1987.gada 30.jūlija dekrētu, 1988.gada 29.jūlija dekrētu un 1990.gada 1.marta likumu, 1991.gada 10.septembra likumu, 1992.gada 11.jūlija likumu, 3.novembra likumu, 1993.gada 19.janvāra likumu, 1994.gada 28.jūlija likumu un 1995.gada 19.jūlija likumu - Ziņotājs, 1986, nr.50, 1987, nr.32, 1988, nr.31, 1990, nr.11, 1991, nr.39, 1992, nr.29/31, nr.46/47/48, 1993, nr.3/4, 1994, nr.17, 1995, nr.18)

  271.pants. Administratīvā pārkāpuma lietas izskatīšanas kārtība

Administratīvā pārkāpuma lietas izskatīšana sākas ar koleģiālās institūcijas sastāva paziņošanu vai ar amatpersonas, kas izskata lietu, stādīšanos priekšā.

Koleģiālās institūcijas sēdes priekšsēdētājs vai amatpersona, kas izskata lietu, paziņo, kādu lietu izskatīs, kas tiek saukts pie administratīvās atbildības, izskaidro personām, kas piedalās lietas izskatīšanā, viņu tiesības un pienākumus, nolasa protokolu par administratīvo pārkāpumu. Sēdē noklausās personu paskaidrojumus, kuras piedalās lietas izskatīšanā, izskata pierādījumus un izlemj lūgumus. Ja lietā piedalās prokurors, tad noklausās viņa atzinumu.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

       271.1  pants.  Administratīvo  lietu  izskatīšana  un  pierādījumu
                      pārbaude, tiesnešiem lietu izskatot vienpersoniski

Lietas izskatīšana iesākas ar to, ka tiesnesis nosauc savu uzvārdu un ieņemamo amatu, pārliecinās par pārkāpēja identitāti, izskaidro pārkāpēja tiesības un pienākumus, paziņo administratīvā pārkāpuma protokola saturu, izskata pārkāpēja vai viņa advokāta lūgumus un papildinājumus un pieņem lēmumus par tiem, kā arī uzklausa paskaidrojumus.

Pēc tam tiek pārbaudīti pārējie lietā esošie pierādījumi, nopratināti cietušie un liecinieki vai uzklausīts eksperta atzinums.

Ja lietvedībā piedalās advokāts un prokurors, viņiem ir tiesības izteikties debatēs. Advokāts izsakās pēc tam, kad atzinumu ir devis prokurors.

(1993.gada 5.janvāra likuma redakcijā - Ziņotājs, 1993, nr.3/4)

  271.2 pants. Šā kodeksa 201.39 pantā paredzēto administratīvo

      pārkāpumu lietu izskatīšanas īpatnības

Administratīvo sodu par šā kodeksa 201.39 pantā paredzēto administratīvo pārkāpumu ir tiesīgs uzlikt tiesas sēdes priekšsēdētājs ar savu lēmumu.

Par tiesas sēžu zālē izdarīto administratīvo pārkāpumu jāizdara ieraksts izskatāmās lietas tiesas sēdes protokolā.

Pēc šā ieraksta nolasīšanas tiesas sēdes priekšsēdētājs noskaidro pārkāpēja personību, kvalificē viņa nodarījumu un pēc tam paziņo pieņemtā lēmuma saturu.

Lēmuma saturs jāieraksta tiesas sēdes protokolā; šo tiesas sēdes protokola daļu paraksta tiesas sēdes priekšsēdētājs.

Administratīvi sodītā persona ir tiesīga lēmuma pieņemšanas dienā saņemt izrakstu no tās tiesas sēdes protokola daļas, kurā fiksēta administratīvā pārkāpuma būtība un pieņemtais lēmums par administratīvā soda uzlikšanu.

Ja tiesas sēdē nav iespējams noskaidrot pārkāpēja personību vai ir citi apstākļi, kas liedz iespēju tieši tiesas sēdē pārkāpējam uzlikt administratīvo sodu, kā arī gadījumos, kad necieņa pret tiesu izrādīta ārpus tiesas zāles, tiesnesis vai tiesas sēdes priekšsēdētājs pēc lietas izskatīšanas materiālus par administratīvo pārkāpumu nosūta tās valsts policijas iestādes priekšniekam, kuras teritorijā administratīvais pārkāpums izdarīts.

Protokolu sastāda tiesnesis, kura lietvedībā atrodas izskatāmā lieta. Administratīvā pārkāpuma lietu izskata tiesas priekšsēdētājs vai cits tiesnesis.

(1993.gada 5.janvāra likuma redakcijā - Ziņotājs, 1993, nr.3/4)

  272.pants. Apstākļi, kas jānoskaidro, izskatot administratīvā

      pārkāpuma lietu

Institūcijai (amatpersonai), izskatot administratīvā pārkāpuma lietu, jānoskaidro, vai ir izdarīts administratīvais pārkāpums, vai attiecīgā persona ir vainīga tā izdarīšanā, vai šo personu var saukt pie administratīvās atbildības, vai ir atbildību mīkstinoši un pastiprinoši apstākļi, vai ir nodarīts mantisks zaudējums, kā arī jānoskaidro citi apstākļi, kam ir nozīme lietas pareizā izlemšanā.

(Ar grozījumiem, kas izdarīti ar 1992.gada 3.novembra likumu un 1994.gada 28.jūlija likumu - Ziņotājs, 1992, nr.46/47/48, 1994, nr.17)

  273.pants. Koleģiālās institūcijas sēdes protokols

Izskatot administratīvā pārkāpuma lietu koleģiālajā institūcijā, raksta protokolu, kurā norāda:

1) sēdes laiku un vietu;

2) institūcijas, kas izskata lietu, nosaukumu un sastāvu;

3) izskatāmās lietas saturu;

4) ziņas par personu ierašanos, kuras piedalās lietas izskatīšanā;

5) personu, kuras piedalās lietas izskatīšanā, paskaidrojumus, lūgumus un to izskatīšanas rezultātus;

6) dokumentus un lietiskos pierādījumus, kas pārbaudīti lietas izskatīšanas gaitā;

7) ziņas par pieņemtā lēmuma paziņošanu un tā pārsūdzēšanas kārtības un termiņu izskaidrošanu.

Koleģiālās institūcijas sēdes protokolu paraksta sēdes priekšsēdētājs un sekretārs.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

  274.pants. Lēmums administratīvā pārkāpuma lietā

Izskatījusi administratīvā pārkāpuma lietu, institūcija (amatpersona) pieņem lēmumu šajā lietā.

Lēmumam jāsatur: lēmumu pieņēmušās institūcijas (amatpersonas) nosaukums, lietas izskatīšanas datums; ziņas par personu, uz kuru attiecas izskatāmā lieta; lietas izskatīšanā konstatēto apstākļu izklāsts; norādījums uz normatīvo aktu, kas paredz atbildību par attiecīgo administratīvo pārkāpumu; lietā pieņemtais lēmums.

Ja, izlemjot jautājumu par soda piemērošanu par administratīvo pārkāpumu, institūcijas (amatpersonas), kas norādīti šā kodeksa 205.panta 1.-5.punktā, vienlaikus izlemj jautājumu par vainīgās personas nodarītā mantiskā zaudējuma atlīdzināšanu, lietā pieņemtajā lēmumā tiek norādīts piedzenamā zaudējuma apmērs, kā arī tā atlīdzināšanas termiņš un kārtība.

Lietā pieņemtajā lēmumā jāizlemj jautājums par izņemtajām mantām un dokumentiem.

Koleģiālās institūcijas lēmumu pieņem ar koleģiālās institūcijas locekļu, kas piedalās sēdē, vienkāršu balsu vairākumu.

Lēmumu administratīvā pārkāpuma lietā paraksta amatpersona, kas izskatījusi lietu, bet koleģiālās institūcijas lēmumu - priekšsēdētājs un sekretārs.

Likumdošanā paredzētajos gadījumos par soda uzlikšanu izdara attiecīgu ierakstu protokolā par administratīvo pārkāpumu vai lēmumu noformē citā noteiktā veidā.

(Ar grozījumiem, kas izdarīti ar 1990.gada 21.decembra likumu, 1992.gada 11.jūlija likumu un 3.novembra likumu, 1994.gada 28.jūlija likumu un 1997.gada 28.maija likumu - Ziņotājs, 1991, nr.5/6; 1992, nr.29/31, nr.46/47/48; 1994, nr.17; 1997, nr.13)

  274.1 pants. Rīcība ar izņemtajiem priekšmetiem un dokumentiem

Lēmumā par administratīvā soda uzlikšanu vai lietvedības izbeigšanu jānosaka, kas darāms ar pārkāpuma izdarīšanas rīkiem vai citiem izņemtajiem priekšmetiem un dokumentiem. Turklāt:

1) pārkāpējam piederošie pārkāpuma izdarīšanas rīki ir konfiscējami;

2) vērtības un lietas, kuras iegūtas pārkāpuma izdarīšanas rezultātā vai kuras bijušas paredzētas vai lietotas pārkāpuma izdarīšanai, ir konfiscējamas vai atdodamas atpakaļ to īpašniekiem;

3) priekšmeti, kurus var iegūt tikai ar īpašām atļaujām, jārealizē likumā noteiktajā kārtībā, bet priekšmeti, kuriem nav nekādas materiālas vai citas vērtības un kurus nevar izmantot, jāiznīcina vai pēc ieinteresēto personu vai iestāžu lūguma šos priekšmetus var tām realizēt.

(1993.gada 5.janvāra likuma redakcijā - Ziņotājs, 1993, nr.3/4)

  275.pants. Lēmumu veidi

Izskatījusi lietu par administratīvo pārkāpumu, institūcija (amatpersona) pieņem vienu no šādiem lēmumiem:

1) par administratīvā soda uzlikšanu;

2) par lietvedības izbeigšanu.

Lēmumu par lietvedības izbeigšanu pieņem, ja izsaka mutvārdu aizrādījumu, nodod materiālus izskatīšanai prokuroram, iepriekšējās izmeklēšanas vai izziņas iestādei, kā arī gadījumos, ja ir šā kodeksa 239.pantā paredzētie apstākļi.

(Ar grozījumiem, kas izdarīti ar 1992.gada 3.novembra likumu un 1994.gada 28.jūlija likumu - Ziņotājs, 1992, nr.46/47/48, 1994, nr.17)

  276.pants. Lietā pieņemtā lēmuma paziņošana un lēmuma noraksta

      izsniegšana

Lēmumu paziņo tūlīt pēc lietas izskatīšanas. Lēmuma norakstu triju dienu laikā izsniedz vai nosūta personai, par kuru tas pieņemts.

Cietušajam lēmuma norakstu izsniedz pēc viņa lūguma.

Lēmuma norakstu izsniedz pret parakstu. Ja lēmuma norakstu nosūta, par to izdara attiecīgu ierakstu lietā.

Lietās par muitas noteikumu pārkāpumiem lēmuma norakstu izsniedz personai, par kuru tas pieņemts, muitas kodeksā noteiktajā kārtībā.

Lietās par administratīvajiem pārkāpumiem, kas paredzēti šā kodeksa 166.2 pantā un 166.4 panta otrajā daļā, attiecībā uz personu, kurai tiek atņemtas tiesības ieņemt noteiktus amatus vai tiesības uz zināma veida uzņēmējdarbību, lēmuma norakstu nosūta Latvijas Republikas Uzņēmumu reģistram.

(Ar grozījumiem, kas izdarīti ar 1991.gada 12.marta likumu, 25.septembra likumu un 1995.gada 19.jūlija likumu - Ziņotājs, 1991, nr.17/18, nr.41, 1995, nr.18)

  277.pants. Lēmuma par administratīvā soda uzlikšanu paziņošana

      sabiedrībai

Institūcijai (amatpersonai), kas izskata administratīvo pārkāpumu lietas, ir tiesības, bet šā kodeksa 109.-116., 120., 131.pantā, 134.panta pirmajā daļā, 135.panta pirmajā daļā (izņemot pārkāpumus upju transportā), 136.panta pirmajā, otrajā un trešajā daļā (izņemot pārkāpumus upju transportā), 167.pantā, 171.panta pirmajā un otrajā daļā, 200. un 201.pantā norādītajos gadījumos - pienākums par uzlikto sodu paziņot pārkāpēja darbavietas vai mācību iestādes administrācijai vai sabiedriskajai organizācijai, kā arī pēc pārkāpēja dzīvesvietas.

Ja institūcijas (izņemot vides aizsardzības valsts inspekcijas) vai amatpersonas, kas realizē kontroli pār vides aizsardzību un dabas resursu izmantošanas prasību ievērošanu, izskata šā kodeksa 47.-49.1 un 51.-88.3 pantā paredzētos pārkāpumus, tām par vainīgajām personām uzliktajiem administratīvajiem sodiem jāziņo Latvijas Republikas Vides aizsardzības komitejas teritoriālajiem (reģionālajiem) dienestiem.

(Ar grozījumiem, kas izdarīti ar APP 1985.gada 31.oktobra dekrētu, 1986.gada 2.decembra dekrētu un 1992.gada 28.aprīļa likumu, 25.augusta likumu, 3.novembra likumu, 1993.gada 19.janvāra likumu, 1994.gada 28.jūlija likumu - Ziņotājs, 1985, nr.45, 1986, nr.50, 1992, nr.22/23, nr.35/36 un nr.46/47/48, 1994, nr.17)

  278.pants. Priekšlikumi par administratīvo pārkāpumu izdarīšanas

      cēloņu un veicinošo apstākļu novēršanu

Institūcija (amatpersona), kas izskata lietu, konstatējot administratīvo pārkāpumu izdarīšanas cēloņus un veicinošos apstākļus, iesniedz attiecīgiem uzņēmumiem, iestādēm, organizācijām un amatpersonām priekšlikumus par nepieciešamību veikt pasākumus šo cēloņu un apstākļu novēršanai. Minētajām organizācijām un personām ir pienākums mēneša laikā no priekšlikuma saņemšanas dienas paziņot par veiktajiem pasākumiem institūcijai (amatpersonai), kas priekšlikumu iesniegusi.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

                        Divdesmit trešā nodaļa
            ADMINISTRATĪVĀ PĀRKĀPUMA LIETĀ PIEŅEMTĀ LĒMUMA
            PĀRSŪDZĒŠANA UN PROTESTA IESNIEGŠANA PAR LĒMUMU

  279.pants. Tiesības pārsūdzēt administratīvā pārkāpuma lietā

      pieņemto lēmumu

Lēmumu administratīvā pārkāpuma lietā var pārsūdzēt persona, par kuru tas pieņemts, kā arī cietušais.

Rajona (pilsētas) tiesas tiesneša lēmums par administratīvā soda uzlikšanu ir galīgs un administratīvo pārkāpumu lietām noteiktās lietvedības kārtībā nav pārsūdzams, izņemot likumdošanas aktos paredzētos gadījumus.

(Ar grozījumiem, kas izdarīti ar 1992.gada 11.jūlija likumu, 1994.gada 28.jūlija likumu un 1997.gada 28.maija likumu - Ziņotājs, 1992, nr.29/31; 1994, nr.17; 1997, nr.13)

  280.pants. Administratīvā pārkāpuma lietā pieņemtā lēmuma

      pārsūdzēšanas kārtība

Administratīvā pārkāpuma lietā pieņemto lēmumu var pārsūdzēt:

1) administratīvās komisijas lēmumu - rajona (pilsētas) tiesai, kuras spriedums ir galīgs;

2) izslēgts ar 1997.gada 28.maija likumu;

3) rajona, pilsētas un pagasta padomes priekšsēdētāja un viņa vietnieku, kā arī pašvaldības direktora lēmumus - rajona (pilsētas) tiesai, kuras spriedums ir galīgs;

4) citas institūcijas (amatpersonas) lēmumu par administratīvā soda uzlikšanu naudas soda veidā - augstākai institūcijai (augstākai amatpersonai) vai rajona (pilsētas) tiesai, kuras spriedums ir galīgs; lēmumu par cita administratīvā soda uzlikšanu - augstākai institūcijai (augstākai amatpersonai), bet pēc tam sūdzību var iesniegt rajona (pilsētas) tiesai, kuras spriedums ir galīgs.

Lēmumu par vienlaikus uzliktu administratīvo pamatsodu un kādu no papildsodiem pēc tās personas izvēles, kura to pārsūdz, var pārsūdzēt kārtībā, kāda noteikta pamatsoda vai papildsoda pārsūdzēšanai;

5) izslēgts ar 1997.gada 28.maija likumu;

6) izslēgts ar 1997.gada 28.maija likumu.

Sūdzību iesniedz institūcijai (amatpersonai), kas pieņēmusi lēmumu lietā par administratīvo pārkāpumu, ja likumdošanā nav noteikts citādi. Iesniegtā sūdzība trīs dienu laikā kopā ar lietu jānosūta institūcijai (amatpersonai), kas pilnvarots saskaņā ar šo pantu sūdzību izskatīt un kam tā adresēta.

No personas, kas pārsūdzējusi lēmumu par administratīvā soda uzlikšanu, valsts nodeva netiek iekasēta.

(Ar grozījumiem, kas izdarīti ar 1990.gada 21.decembra likumu, 1992.gada 11.jūlija likumu un 3.novembra likumu, 1994.gada 28.jūlija likumu, 1995.gada 19.jūlija likumu un 1997.gada 28.maija likumu - Ziņotājs, 1991, nr.5/6; 1992, nr.29/31, nr.46/47/48; 1994, nr.17; 1995, nr.18; 1997, nr.13)

  281.pants. Administratīvā pārkāpuma lietā pieņemtā lēmuma

      pārsūdzēšanas termiņš

Sūdzību administratīvā pārkāpuma lietā var iesniegt desmit dienu laikā no lēmuma pieņemšanas dienas. Ja attaisnojošu iemeslu dēļ minētais termiņš ir nokavēts, pēc lūguma, ko iesniegusi persona, par kuru pieņemts lēmums, šo termiņu var atjaunot orgāns (amatpersona), kas ir tiesīgs izskatīt sūdzību.

  282.pants. Protesta iesniegšana par administratīvā pārkāpuma lietā

      pieņemto lēmumu

Par administratīvā pārkāpuma lietā pieņemto lēmumu prokurors var iesniegt protestu.

  283.pants. Lēmuma izpildes apturēšana sakarā ar sūdzības vai

      protesta iesniegšanu

Sūdzības iesniegšana noteiktajā termiņā aptur lēmuma izpildi par administratīvā soda uzlikšanu līdz sūdzības izskatīšanai, izņemot lēmumus par šā kodeksa 25. un 31.pantā paredzēto soda veidu piemērošanu, kā arī gadījumos, kad uzlikts naudas sods, ko iekasē administratīvā pārkāpuma izdarīšanas vietā.

Prokurora iesniegtais protests aptur lēmuma izpildīšanu līdz protesta izskatīšanai.

  284.pants. Par administratīvā pārkāpuma lietā pieņemto lēmumu

      iesniegtās sūdzības un protesta izskatīšanas termiņš

Sūdzība un protests par administratīvā pārkāpuma lietā pieņemto lēmumu uz to pilnvarotam orgānam (amatpersonai) jāizskata desmit dienu laikā no to saņemšanas, bet lietās par satiksmes noteikumu pārkāpumiem - no lietas materiālu saņemšanas.

(Ar grozījumiem, kas izdarīti ar 1990.gada 21.decembra likumu un 1992.gada 3.novembra likumu - Ziņotājs, 1991, nr.5/6, 1992, nr.46/47/48)

  285.pants. Par administratīvā pārkāpuma lietā pieņemto lēmumu

      iesniegtās sūdzības un protesta izskatīšana

Orgāns (amatpersona), izskatot sūdzību vai protestu par lēmumu administratīvā pārkāpuma lietā, pārbauda pieņemtā lēmuma likumību un pamatotību.

  286.pants. Orgāna (amatpersonas), kas izskata sūdzību vai

      protestu, lēmums

Orgāns (amatpersona), izskatot sūdzību vai protestu par lēmumu administratīvā pārkāpuma lietā, pieņem vienu no šādiem lēmumiem:

1) atstāj lēmumu negrozītu, bet sūdzību vai protestu noraida;

2) atceļ lēmumu un nosūta lietu jaunai izskatīšanai;

3) atceļ lēmumu un izbeidz lietu;

4) groza soda mēru ietvaros, kas paredzēti normatīvajā aktā par atbildību par administratīvo pārkāpumu, taču tā, lai sods netiktu pastiprināts.

Ja tiek konstatēts, ka lēmumu pieņēmis orgāns (amatpersona), kas nav tiesīgs izlemt attiecīgo lietu, šādu lēmumu atceļ un lietu nodod izskatīšanai kompetentam orgānam (amatpersonai).

Lēmuma, kas pieņemts par sūdzību vai protestu par lēmumu administratīvā pārkāpuma lietā, norakstu trīs dienu laikā nosūta personai, par kuru tas pieņemts, bet cietušajam - pēc viņa lūguma. Par protesta izskatīšanas rezultātiem paziņo prokuroram.

  287.pants. Tiesneša, policijas iestādes priekšnieka, augstākas

      tiesas priekšsēdētāja un augstākas policijas iestādes

      priekšnieka pilnvaras lietas pārskatīšanā

Tiesneša lēmumu lietās par administratīvajiem pārkāpumiem, kas paredzēti šā kodeksa 53.1 (ja pārkāpumu izdarījusi amatpersona), 84.1 pantā, 116.panta otrajā daļā, 126.2 panta otrajā daļā, 137.1 panta trešajā daļā, 139.1 panta otrajā daļā, 150.1, 155.3 panta otrajā daļā, 155.4 panta otrajā daļā, 155.6, 156.panta trešajā daļā, 158., 158.1, 160.1 panta otrajā daļā, 165.3 pantā, 166.2 - 166.5, 166.7 - 166.8, 166.20 - 166.25, 167.pantā, 171.panta otrajā daļā, 173.2, 174.3, 175., 175.2, 176.1, 177., 178., 187.1, 190.2, 190.3, 190.5, 190.6 pantā, 190.9 panta pirmajā daļā, 194., 194.1, 200., 201.1, 201.2 - 201.9, 201.39 - 201.48, 204.1 - 204.4 pantā, var atcelt vai grozīt pēc prokurora protesta pats tiesnesis, kā arī neatkarīgi no prokurora protesta - augstākas tiesas priekšsēdētājs.

Policijas iestādes priekšnieka lēmumu lietā par administratīvo pārkāpumu, kas paredzēts šā kodeksa 167.pantā, var atcelt vai grozīt pēc prokurora protesta pats policijas iestādes priekšnieks, kā arī neatkarīgi no prokurora protesta - augstākas policijas iestādes priekšnieks.

(Ar grozījumiem, kas izdarīti ar APP 1988.gada 29.jūlija dekrētu un 1990.gada 1.marta likumu, 3.decembra likumu, 21. decembra likumu, 1991.gada 12.marta likumu, 6.augusta likumu, 10.septembra likumu, 1992.gada 18.jūnija likumu, 11.jūlija likumu, 25.augusta likumu, 3.novembra likumu, 1993.gada 5. un 19.janvāra likumu, 20.aprīļa likumu, 4.novembra likumu, 1994.gada 17.februāra likumu, 28.jūlija likumu, 1995.gada 19.jūlija likumu, 1996.gada 11.aprīļa likumu, 1997.gada 28.maija likumu un 2.oktobra likumu - Ziņotājs, 1988, nr.31; 1990, nr.11; 1991, nr.15/16, nr.5/6, nr.17/18, nr.33/34., nr.39; 1992, nr.27/28, nr.29/31, nr.35/36, nr.46/47/48; 1993, nr.3/4, nr.18/19, nr.33; 1994, nr.6, nr.17; 1995, nr.18; 1996, nr.10; 1997, nr.13, nr.22)

  288.pants. Par sūdzību pieņemtā lēmuma protestēšana

Par lēmumu, kas pieņemts sakarā ar sūdzību par administratīvā pārkāpuma lietā pieņemto lēmumu, prokurors var iesniegt protestu.

Protestu par lēmumu sakarā ar sūdzību iesniedz institūcijas (amatpersonas), kas pieņēmusi lēmumu par sūdzību, augstākai institūcijai (amatpersonai)

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

  289.pants. Sekas, ja atceļ lēmumu un izbeidz lietu par

      administratīvo pārkāpumu

Ja atceļ lēmumu un izbeidz lietu par administratīvo pārkāpumu, tad piedzītās naudas summas atmaksā, pret atlīdzību atsavinātos un konfiscētos priekšmetus atdod, kā arī atceļ citus ierobežojumus, kas saistīti ar agrāk pieņemto lēmumu. Ja priekšmetu atdot nav iespējams, tiek atlīdzināta tā vērtība.

Zaudējumu, kas pilsonim nodarīts sakarā ar nelikumīgu arestu vai labošanas darbiem, atlīdzina likumdošanā noteiktajā kārtībā.

                               V  SADAĻA
           LĒMUMU IZPILDE PAR ADMINISTRATĪVO SODU UZLIKŠANU

                       Divdesmit ceturtā nodaļa
                            PAMATNOTEIKUMI

  290.pants. Lēmuma par administratīvā soda uzlikšanu obligātums

Lēmums par administratīvā soda uzlikšanu ir obligāti izpildāms valsts un sabiedriskajām institūcijām, uzņēmumiem, iestādēm, organizācijām, amatpersonām un personām.

(Ar grozījumiem, kas izdarīti ar 1994.gada 28.jūlija likumu un 1997.gada likumu 28.maija likumu - Ziņotājs, 1994, nr.17; 1997, nr.13)

  291.pants. Lēmuma nodošana izpildei

Lēmums par administratīvā soda uzlikšanu ir izpildāms ar tā pieņemšanas brīdi, ja šajā kodeksā un citā likumdošanā nav noteikts citādi.

Ja lēmums par administratīvā soda uzlikšanu pārsūdzēts vai par to iesniegts protests, tas jāizpilda pēc sūdzības vai protesta noraidīšanas, izņemot lēmumus par administratīvā soda uzlikšanu brīdinājuma veidā, kā arī gadījumos, kad uzlikts naudas sods, ko iekasē administratīvā pārkāpuma izdarīšanas vietā.

Lēmums par administratīvā naudas soda uzlikšanu izpildāms piespiedu kārtā pēc šā kodeksa 299.panta pirmajā daļā labprātīgai izpildei noteiktā termiņa notecēšanas.

Lēmumu par administratīvā soda uzlikšanu nodod izpildei institūcija (amatpersona), kas lēmumu pieņēmusi.

(Ar grozījumiem, kas izdarīti ar 1990.gada 21.decembra likumu, 1992.gada 11.jūlija likumu un 1994.gada 28.jūlija likumu - Ziņotājs, 1991, nr.5/6, 1992, nr.29/31, 1994, nr.17)

  292.pants. Institūcijas, kas izpilda lēmumus par administratīvo

      sodu uzlikšanu

Lēmumus par administratīvo sodu uzlikšanu izpilda uz to pilnvarotas institūcijas kārtībā, kāda noteikta šajā kodeksā un citos likumos.

Lēmumu par administratīvo arestu izpilda policijas iestādes.

(Ar grozījumiem, kas izdarīti ar 1990.gada 21.decembra likumu, 1992.gada 11.jūlija likumu un 3.novembra likumu, 1994.gada 28.jūlija likumu un 1997.gada 28.maija likumu - Ziņotājs, 1991, nr.5/6; 1992, nr.29/31 un nr.46/47/48; 1994, nr.17; 1997, nr.13)

  293.pants. Par vienu un to pašu personu pieņemto vairāku lēmumu

      izpilde

Ja par vienu un to pašu personu pieņemti vairāki lēmumi par administratīvo sodu uzlikšanu, katru lēmumu izpilda atsevišķi.

  294.pants. Lēmuma par administratīvā soda uzlikšanu izpildes

      atlikšana

Ja ir apstākļi, kuru dēļ nekavējoties nevar izpildīt lēmumu par administratīvo arestu vai par naudas soda uzlikšanu (izņemot naudas sodu, ko iekasē administratīvā pārkāpuma izdarīšanas vietā), institūcija (amatpersona), kas pieņēmusi lēmumu, var atlikt tā izpildi uz laiku līdz vienam mēnesim.

Par naudas soda uzlikšanu pieņemtā lēmuma izpildi (izņemot naudas sodu, ko iekasē administratīvā pārkāpuma izdarīšanas vietā) var atlikt uz laiku līdz diviem mēnešiem no lēmuma pieņemšanas dienas ar nosacījumu, ka uzlikto naudas sodu iekasē pa daļām.

(Ar grozījumiem, kas izdarīti ar 1994.gada 28.jūlija likumu, 1997.gada 28.maija likumu un 19.jūnija likumu - Ziņotājs, 1994, nr.17; 1997, nr.13 un nr.16)

  295.pants. Lēmuma par administratīvā soda uzlikšanu izpildes

      izbeigšana

Institūcija (amatpersona), kas pieņēmusi lēmumu par administratīvā soda uzlikšanu, izbeidz lēmuma izpildi šādos gadījumos:

1) ja izdots amnestijas akts, kas novērš administratīvā soda piemērošanu;

2) ja atcelts akts, kas nosaka administratīvo atbildību;

3) ja persona, par kuru pieņemts lēmums, mirusi.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

  296.pants. Par administratīvo sodu uzlikšanu pieņemto lēmumu

      izpildes noilgums

Lēmums par administratīvā soda uzlikšanu nav jāizpilda, ja tas nav nodots izpildei triju mēnešu laikā no pieņemšanas dienas. Ja lēmuma izpildi aptur saskaņā ar šā kodeksa 283.pantu, noilguma laiks tiek apturēts līdz sūdzības vai protesta izskatīšanai. Ja lēmuma izpildi atliek saskaņā ar šā kodeksa 294.pantu, noilguma laiks tiek apturēts līdz izpildes atlikšanas termiņa beigām.

Likumā var noteikt citus, ilgākus termiņus lēmumu izpildei lietās par atsevišķiem administratīvo pārkāpumu veidiem.

(Ar grozījumiem, kas izdarīti ar 1990.gada 21.decembra likumu, 1992.gada 11.jūlija likumu un 1997.gada 28.maija likumu - Ziņotājs, 1991, nr.5/6; 1992, nr.29/31; 1997, nr.13)

297.pants. Ar lēmumu izpildi saistīto jautājumu izlemšana

Jautājumus, kas saistīti ar lēmuma par administratīvā soda uzlikšanu izpildi, izlemj institūcija (amatpersona), kas lēmumu pieņēmusi.

Kontrole pār lēmuma par administratīvā soda uzlikšanu pareizu un savlaicīgu izpildi jāveic institūcijai (amatpersonai), kas lēmumu pieņēmusi.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

                        Divdesmit piektā nodaļa
                LĒMUMA PAR BRĪDINĀJUMU IZPILDES KĀRTĪBA

  298.pants. Lēmuma par brīdinājumu izpildes kārtība

Lēmumu par administratīvā soda uzlikšanu brīdinājuma veidā izpilda institūcija (amatpersona), kas pieņēmusi lēmumu, paziņojot lēmumu pēc lietas izskatīšanas pabeigšanas.

Ja lēmums par brīdinājumu pieņemts pārkāpēja prombūtnē, viņam izsniedz lēmuma norakstu šā kodeksa 276.pantā noteiktajā kārtībā.

(Ar grozījumiem, kas izdarīti ar 1992.gada 3.novembra likumu un 1994.gada 28.jūlija likumu - Ziņotājs, 1992, nr.46/47/48, 1994, nr.17)

                        Divdesmit sestā nodaļa
           LĒMUMA IZPILDES KĀRTĪBA PAR NAUDAS SODA UZLIKŠANU

  299.pants. Lēmuma par naudas soda uzlikšanu izpildes termiņš un

      kārtība

Pārkāpējam naudas sods jāsamaksā ne vēlāk kā desmit dienu laikā no dienas, kad viņam izsniegts lēmums par naudas soda uzlikšanu, bet, ja šāds lēmums pārsūdzēts vai iesniegts protests par to, - ne vēlāk kā desmit dienu laikā no dienas, kad paziņots, ka sūdzība vai protests noraidīts.

Ja personai vecumā no sešpadsmit līdz astoņpadsmit gadiem, kas izdarījusi sīko huligānismu, nav patstāvīgas izpeļņas, naudas sodu piedzen no vecākiem vai personām, kas viņus aizstāj.

Naudas sodu, kas uzlikts par administratīvo pārkāpumu, pārkāpuma izdarītājs iemaksā bankas iestādē, ja likumdošanā nav paredzēts citādi.

(Ar grozījumiem, kas izdarīti ar APP 1989.gada 19.maija dekrētu un 1992.gada 11.jūlija likumu un 3.novembra likumu un 1997.gada 28.maija likumu - Ziņotājs, 1989, nr.22; 1992, nr.29/31 un nr.46/47/48; 1997, nr.13)

  300.pants. Lēmuma par naudas sodu piespiedu izpilde

Ja pārkāpējs nav samaksājis naudas sodu šā kodeksa 299.pantā noteiktajā termiņā, lēmumu par naudas soda uzlikšanu nosūta soda summas ieturēšanai piespiedu kārtā no viņa darba algas, citas izpeļņas, pensijas vai stipendijas saskaņā ar noteikumiem, kādi paredzēti civilprocesa kodeksā.

Ja persona, kurai uzlikts naudas sods, nestrādā vai arī naudas soda ieturēšana no pārkāpēja darba algas vai citas izpeļņas, pensijas vai stipendijas nav iespējama citu iemeslu dēļ, naudas soda piedziņu, pamatojoties uz institūcijas (amatpersonas) lēmumu par naudas soda uzlikšanu, izdara tiesu izpildītājs, vēršot piedziņu uz pārkāpēja personisko mantu, kā arī uz viņa daļu kopmantā.

Naudas soda piedziņu nevar vērst uz mantu, uz kuru saskaņā ar likumdošanu nevar vērst piedziņu pēc izpilddokumentiem.

(Ar grozījumiem, kas izdarīti ar 1991.gada 25.septembra likumu, 1992.gada 11.jūlija likumu un 1994.gada 28.jūlija likumu - Ziņotājs, 1991, nr.41, 1992, nr.29/31, 1994, nr.17.)

  301.pants. Lēmuma izpilde par naudas soda piedziņu uz vietas

Ja saskaņā ar šā kodeksa 250.pantu naudas sodu iekasē administratīvā pārkāpuma izdarīšanas vietā, pārkāpējam izdod noteikta parauga kvīti.

Ja naudas sodu administratīvā pārkāpuma vietā nesamaksā, sastādāms administratīvais protokols, bet lietvedība lietā un lēmuma izpilde notiek šajā kodeksā paredzētajā kārtībā.

(Ar grozījumiem, kas izdarīti ar 1997.gada 28.maija likumu - Ziņotājs, 1997, nr.13)

  302.pants. Lēmuma par naudas soda uzlikšanu izpildes pabeigšana

Lēmumu par naudas soda uzlikšanu, pēc kura naudas sods iekasēts pilnīgi, ar atzīmi par izpildi nosūta atpakaļ institūcijai (amatpersonai), kas lēmumu pieņēmusi.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

                       Divdesmit septītā nodaļa
                LĒMUMA IZPILDES KĀRTĪBA PAR PRIEKŠMETA
                      ATSAVINĀŠANU PRET ATLĪDZĪBU
    (Izslēgta ar 1997.gada 28.maija likumu - Ziņotājs, 1997, nr.13)

  303.pants. Lēmuma izpilde par priekšmeta atsavināšanu pret

      atlīdzību

(Izslēgts ar 1997.gada 28.maija likumu - Ziņotājs, 1997, nr.13)

                        Divdesmit astotā nodaļa
               LĒMUMA IZPILDES KĀRTĪBA PAR KONFISKĀCIJU

  304.pants. Institūcijas un iestādes, kas izpilda lēmumus par

      konfiskāciju

Lēmumu par administratīvā pārkāpuma priekšmeta vai izdarīšanas rīka konfiskāciju izpilda:

1) rajonu (pilsētu) tiesu izpildītāji - ja izdarīti pārkāpumi, kas paredzēti šā kodeksa 156.panta otrajā daļā, 173.2 pantā, 201.36 panta ceturtajā daļā, 204.4, kā arī ja izdarīti pārkāpumi, kas paredzēti šā kodeksa 201.15, 201.19 - 201.22 pantā un 201.25 panta otrajā daļā, ja Valsts ieņēmumu dienesta amatpersonas nevar izpildīt lēmumu par konfiskāciju;

2) policijas iestāžu pilnvarotas amatpersonas - ja izdarīti pārkāpumi, kas paredzēti šā kodeksa 155.1 panta ceturtajā daļā, 155.2 panta otrajā daļā, 155.3 - 155.6 pantā, 156. panta otrajā daļā, 156.1 panta otrajā daļā, 156.2 panta otrajā daļā, 163.1 panta trešajā daļā, 166.14 panta otrajā daļā, 166.15 panta otrajā daļā, 166.16 panta otrajā daļā, 166.20, 169.3 un 178. pantā, 201.36 panta ceturtajā daļā;

3) Vides valsts inspekcijas un reģionālo vides aizsardzības komiteju pilnvarotas amatpersonas, ja izdarīti pārkāpumi, kas paredzēti šā kodeksa 79., 80., 80.1, 80.2 pantā;

4) meža dienesta un Vides valsts inspekcijas pilnvarotas amatpersonas - ja izdarīti pārkāpumi, kas paredzēti šā kodeksa 69. panta otrajā un trešajā daļā;

5) valsts veterinārā dienesta iestāžu pilnvarotas amatpersonas - ja izdarīti pārkāpumi, kas paredzēti šā kodeksa 108.3 pantā;

6) Farmācijas inspekcijas amatpersonas vai Valsts veterinārā departamenta pilnvarotas amatpersonas - ja izdarīti pārkāpumi, kas paredzēti šā kodeksa 46.1 pantā;

7) civilās aviācijas institūciju pilnvarotas amatpersonas, ja izdarīti pārkāpumi, kas paredzēti šā kodeksa 112.pantā;

8) Valsts ieņēmumu dienesta priekšnieka pilnvarotas amatpersonas - ja izdarīti pārkāpumi, kas paredzēti šā kodeksa 155.1 panta ceturtajā daļā, 155.2 panta otrajā daļā, 156. panta otrajā daļā, 156.1 panta otrajā daļā, 156.2 panta otrajā daļā, 166.2 pantā, 166.14 panta otrajā daļā, 166.15 panta otrajā daļā, 166.16 panta otrajā daļā, 166.20, 169.3, 201.15 pantā, 201.19 - 201.22 un 201.25 pantā;

9) Valsts elektrosakaru inspekcijas pilnvarotas amatpersonas - ja izdarīti pārkāpumi, kas paredzēti šā kodeksa 146.pantā, 146.1 panta otrajā un trešajā daļā un 149.2 pantā;

10) Valsts augu aizsardzības dienesta pilnvarotas amatpersonas - ja izdarīti pārkāpumi, kas paredzēti šā kodeksa 102.2 pantā.

(1995.gada 19.jūlija likuma redakcijā ar grozījumiem, kas izdarīti ar 1996.gada 11.aprīļa likumu un 1997.gada 28.maija likumu - Ziņotājs, 1995, nr.18; 1996, nr.10; 1997, nr.13)

  305.pants. Lēmumu par konfiskāciju izpildes kārtība

Lēmumu par administratīvā pārkāpuma priekšmeta vai izdarīšanas rīka konfiskāciju izpilda, priekšmetu izņemot piespiedu kārtā un bez atlīdzības nododot to valsts īpašumā.

(1997.gada 28.maija likuma redakcijā - Ziņotājs, 1997, nr.13)

  306.pants. Konfiscēto priekšmetu realizācijas kārtība

Konfiscētos administratīvā pārkāpuma priekšmetus vai izdarīšanas rīkus realizē likumā noteiktajā kārtībā.

(1997.gada 28.maija likuma redakcijā - Ziņotājs, 1997, nr.13)

  307.pants. Lēmuma par konfiskāciju izpildes lietvedības pabeigšana

Lēmumu par priekšmeta konfiskāciju ar atzīmi par izpildīšanu nosūta atpakaļ institūcijai (amatpersonai), kas lēmumu pieņēmusi.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17)

                        Divdesmit devītā nodaļa
        LĒMUMA IZPILDES KĀRTĪBA PAR SPECIĀLO TIESĪBU ATŅEMŠANU

  308.pants. Institūcijas, kas izpilda lēmumu par speciālo tiesību

      atņemšanu

Lēmumu par transporta līdzekļu vadīšanas tiesību atņemšanu izpilda uz to pilnvarotas iestādes (amatpersonas) kārtībā, kāda noteikta šajā kodeksā un citos normatīvajos aktos.

Lēmumu par medību tiesību atņemšanu izpilda vides aizsardzības valsts inspekciju amatpersonas, kas seko vides aizsardzības prasību ievērošanai un ir norādītas 231.panta otrajā daļā, vai resoruzraudzības amatpersonas, kas seko medību noteikumu ievērošanai un ir norādītas 234.panta otrajā daļā.

Lēmumu par ieroču vai speciālo līdzekļu gāzes pistoļu (revolveru) glabāšanas un nēsāšanas tiesību atņemšanu izpilda tam pilnvarotas valsts policijas iestādes.

(Ar grozījumiem, kas izdarīti ar 1992.gada 28.aprīļa likumu, 3.novembra likumu, 1995.gada 19.jūlija likumu un 1997.gada 28.maija likumu - Ziņotājs, nr.22/23 un nr.46/47/48; 1995, nr.18; 1997, nr.13)

  309.pants. Kārtība, kādā izpildāms lēmums par transporta līdzekļu

      vadītāja tiesību atņemšanu

Lēmumu par transporta līdzekļu vadītāja tiesību atņemšanu izpilda, izņemot vadītāja apliecību, ja vadītājam atņemtas visu veidu transporta līdzekļu vadīšanas tiesības.

Ja vadītājam nav atņemtas visu veidu transporta līdzekļu vadīšanas tiesības, tad vadītāja apliecībā tiek atzīmēts, kādu veidu transporta līdzekļu vadītāja tiesības viņam atņemtas.

Kārtību, kādā izņemamas transporta līdzekļa vadītāja apliecības, nosaka Iekšlietu ministrija, bet mazo kuģu vadītāja apliecības - Vides valsts inspekcija.

(Ar grozījumiem, kas izdarīti ar APP 1989.gada 19.maija dekrētu un 1992.gada 11.jūlija likumu, 3.novembra likumu, 1993.gada 19.janvāra likumu un 1995.gada 19.jūlija likumu - Ziņotājs, 1989, nr.22, 1992, nr.29/31 un nr.46/47/48, 1993, nr.3/4, 1995, nr.18)

  310.pants. Kārtība, kādā izpildāms lēmums par medību tiesību

      atņemšanu

Lēmumu par medību tiesību atņemšanu izpilda, izņemot medību apliecību.

Ja persona, kurai atņemtas medību tiesības, izvairās nodot medību apliecību, medību noteikumu ievērošanas valsts uzraudzības iestādes to izņem noteiktā kārtībā.

  310.1 pants. Kārtība, kādā izpildāms lēmums par ieroču glabāšanas

      un nēsāšanas tiesību vai speciālo līdzekļu

      gāzes pistoļu (revolveru) glabāšanas un nēsāšanas

      tiesību atņemšanu

Lēmumu par ieroču vai speciālo līdzekļu gāzes pistoļu (revolveru) glabāšanas un nēsāšanas tiesību atņemšanu izpilda, anulējot ieroču vai speciālo līdzekļu gāzes pistoļu (revolveru) glabāšanas un nēsāšanas atļaujas.

(1995.gada 19.jūlija likuma redakcijā - Ziņotājs, 1995, nr.18)

  311.pants. Pamats un kārtība, kādā saīsināms speciālo tiesību

      atņemšanas termiņš

Personai, kurai uz noteiktu laiku atņemtas transporta līdzekļu vadīšanas tiesības vai medību tiesības, institūcija (amatpersona), kas uzlikusi sodu, var saīsināt minēto tiesību atņemšanas laiku, kad pagājusi ne mazāk kā puse no noteiktā laika.

Transportlīdzekļu vadīšanas tiesību atņemšanas laiku var saīsināt arī attiecīga augstāka institūcija (amatpersona) pēc minētās personas dzīvesvietas.

(Ar grozījumiem, kas izdarīti ar 1992.gada 3.novembra likumu, 1994.gada 28.jūlija likumu un 1997.gada 19.jūnija likumu - Ziņotājs, 1992, nr.46/47/48; 1994, nr.17; 1997, nr.16)

  312.pants. Speciālo tiesību atņemšanas termiņu aprēķināšana

Transporta līdzekļu vadītāji un personas, kuras pārkāpušas medību noteikumus, uzskatāmas par sodītām ar speciālo tiesību atņemšanu no dienas, kad pieņemts lēmums par šo tiesību atņemšanu.

Ja transporta līdzekļa vadītājs, kam atņemtas tiesības vadīt transporta līdzekli, izvairās nodot ceļu policijas iestādēm vadītāja apliecību un turpina vadīt transporta līdzekli laikā, kad atņemtas vadīšanas tiesības, uz to pilnvarotas iestādes (amatpersonas) var šo tiesību atņemšanas laiku pagarināt par attiecīgo laika posmu, kurā nelikumīgi izmantota vadītāja apliecība.

Pēc speciālo tiesību atņemšanas termiņa notecēšanas, kā arī tad, ja šis termiņš saīsināts saskaņā ar šā kodeksa 311.pantu, personai, kas sodīta ar šo administratīvo sodu, noteiktā kārtībā atdod tai izņemtos dokumentus.

(Ar grozījumiem, kas izdarīti ar 1991.gada 2.janvāra likumu un 1992.gada 3.novembra likumu - Ziņotājs, 1991, nr.5/6, 1992, nr.46/47/48)

                          Trīsdesmitā nodaļa
             LĒMUMA IZPILDES KĀRTĪBA PAR LABOŠANAS DARBIEM
     (Izslēgta ar 1997.gada 28.maija likumu - Ziņotājs, 1997, nr.)

  313.pants. Lēmuma par labošanas darbiem izpilde

(Izslēgts ar 1997.gada 28.maija likumu - Ziņotājs, 1997, nr.13)

  314.pants. Labošanas darbu izciešanas termiņš

(Izslēgts ar 1997.gada 28.maija likumu - Ziņotājs, 1997, nr.13)

  315.pants. Pārkāpēja labošanas darbu izciešanas vietas uzņēmuma,

      iestādes un organizācijas administrācijas pienākumi

(Izslēgts ar 1997.gada 28.maija likumu - Ziņotājs, 1997, nr.13)

  316.pants. Sekas, ja izvairās no labošanas darbiem, kuri piemēroti

      par sīko huligānismu

(Izslēgts ar 1997.gada 28.maija likumu - Ziņotājs, 1997, nr.13)

                        Trīsdesmit pirmā nodaļa
           LĒMUMA IZPILDES KĀRTĪBA PAR ADMINISTRATĪVO ARESTU

  317.pants. Lēmuma par administratīvo arestu izpilde

Lēmumu par administratīvo arestu izpilda nekavējoties pēc tā pieņemšanas.

  318.pants. Administratīvā aresta izciešanas kārtība

Personas, kas pakļautas administratīvajam arestam, tiek turētas apcietinājuma vietās, ko nosaka policijas iestādes. Izpildot lēmumu par administratīvo arestu, izdara arestētās personas apskati.

Administratīvās aizturēšanas laiku ieskaita administratīvā aresta termiņā.

Administratīvo arestu izcieš likumdošanā noteiktajā kārtībā.

(Ar grozījumiem, kas izdarīti ar 1990.gada 21.decembra likumu un 1992.gada 3.novembra likumu - Ziņotājs, 1991, nr.5/6, 1992, nr.46/47/48)

  319.pants. Administratīvajam arestam pakļauto personu izmantošana

      darbā

Personas, kuras pakļautas administratīvajam arestam, tiek izmantotas fiziskos darbos.

Administratīvajam arestam pakļauto personu izmantošanu darbā organizē attiecīgās pašvaldības.

Personām, kuras pakļautas administratīvajam arestam, par aresta laiku darba algu pastāvīgā darba vietā neizmaksā.

(Ar grozījumiem, kas izdarīti ar 1992.gada 3.novembra likumu un 1997.gada 28.maija likumu - Ziņotājs, 1992, nr.46/47/48; 1997, nr.13)

                        Trīsdesmit otrā nodaļa
                        LĒMUMA IZPILDES KĀRTĪBA
                 PAR MANTISKĀ ZAUDĒJUMA ATLĪDZINĀŠANU

  320.pants. Kārtība un termiņi, kādā jāizpilda lēmumi daļā par

      mantiskā zaudējuma atlīdzināšanu

Lēmumu administratīvā pārkāpuma lietā daļā par mantiskā zaudējuma atlīdzināšanu izpilda šajā kodeksā un Civilprocesa kodeksā un citos normatīvajos aktos noteiktajā kārtībā.

Lēmums administratīvā pārkāpuma lietā daļā par mantiskā zaudējuma atlīdzināšanu ir izpilddokuments.

Mantiskais zaudējums pārkāpējam jāatlīdzina ne vēlāk kā piecpadsmit dienu laikā no lēmuma izsniegšanas dienas (šā kodeksa 276.pants), bet gadījumā, ja par lēmumu iesniegta sūdzība vai protests, - ne vēlāk kā piecpadsmit dienu laikā no dienas, kad paziņots, ka sūdzība vai protests noraidīts.

(Ar grozījumiem, kas izdarīti ar 1990.gada 21.decembra likumu un 1997.gada 28.maija likumu - Ziņotājs, 1991, nr.5/6; 1997, nr.13)

  321.pants. Sekas, ja neizpilda lēmumu daļā par mantiskā zaudējuma

      atlīdzināšanu

Ja lēmumu daļā par mantiskā zaudējuma atlīdzināšanu neizpilda šā kodeksa 320.panta trešajā daļā noteiktajā termiņā, to nosūta zaudējuma piedzīšanai Civilprocesa kodeksā paredzētajā izpildu lietvedības kārtībā.

(Ar grozījumiem, kas izdarīti ar 1997.gada 28.maija likumu - Ziņotājs, 1997, nr.13)

Iepriekšējās redakcijas:                 Turpmākās redakcijas:
Aktuālā redakcija                        Redakcija uz 01.01.2012
Redakcija uz 01.07.2009
Redakcija uz 18.06.2009
Redakcija uz 17.06.2009
Redakcija uz 03.06.2009
Redakcija uz 13.05.2009
Redakcija uz 09.03.2009
Redakcija uz 21.01.2009
Redakcija uz 01.01.2009
Redakcija uz 07.08.2008
Redakcija uz 01.06.2008
Redakcija uz 14.05.2008
Redakcija uz 23.01.2008
Redakcija uz 05.10.2007
Redakcija uz 29.06.2007
Redakcija uz 26.06.2007
Redakcija uz 21.06.2007
Redakcija uz 12.06.2007
Redakcija uz 09.03.2007
Redakcija uz 01.01.2007
Redakcija uz 01.08.2006
Redakcija uz 21.07.2006
Redakcija uz 24.01.2006
Redakcija uz 14.10.2005
Redakcija uz 15.04.2005
Redakcija uz 18.02.2005
Redakcija uz 25.01.2005
Redakcija uz 29.12.2004
Redakcija uz 12.10.2004
Redakcija uz 07.10.2004
Redakcija uz 09.07.2004
Redakcija uz 01.07.2004
Redakcija uz 21.05.2004
Redakcija uz 22.04.2004
Redakcija uz 01.01.2004
Redakcija uz 13.11.2003
Redakcija uz 13.11.2003
Redakcija uz 25.07.2003
Redakcija uz 18.07.2003
Redakcija uz 01.07.2003
Redakcija uz 13.06.2003
Redakcija uz 07.06.2003
Redakcija uz 31.05.2003
Redakcija uz 15.05.2003
Redakcija uz 16.04.2003
Redakcija uz 26.06.2002
Redakcija uz 01.01.2002
Redakcija uz 16.07.2001
Redakcija uz 27.04.2000
Redakcija uz 12.11.1998
Redakcija uz 21.07.1998
Redakcija uz 03.07.1998
Redakcija uz 05.05.1998 (šobrīd atvērtā)
Redakcija uz 02.12.1997
Redakcija uz 16.09.1997
Redakcija uz 17.07.1997
Redakcija uz 03.07.1996
Redakcija uz 12.02.1996
Redakcija uz 01.08.1995
Redakcija uz 31.07.1995
Redakcija uz 21.07.1995
Redakcija uz 16.06.1995
Redakcija uz 11.04.1995

