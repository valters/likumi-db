   [IMG]
   Publicēts:
   "Latvijas Vēstnesis", 199/200 (1260/1261), 08.07.1998., "Ziņotājs", 15, 04.08.1998.
   Izdevējs: SaeimaVeids: likumsPieņemts: 17.06.1998.Stājas spēkā: 01.04.1999.
   Attēlotā redakcija: 09.04.2014. - 13.06.2014. Vēsturiskā
   Grozījumi:
   18.05.2000. likums / LV, 197/200 (2108/2111), 01.06.2000. / Stājas spēkā 15.06.2000.
   01.06.2000. likums / LV, 223/225 (2134/2136), 14.06.2000. / Stājas spēkā 28.06.2000.
   20.06.2001. likums / LV, 100 (2487), 28.06.2001. / Stājas spēkā 12.07.2001.
   25.04.2002. likums / LV, 69 (2644), 09.05.2002. / Stājas spēkā 23.05.2002.
   20.06.2002. likums / LV, 104 (2679), 10.07.2002. / Stājas spēkā 01.11.2002.
   17.10.2002. likums / LV, 161 (2736), 06.11.2002. / Stājas spēkā 20.11.2002.
   31.10.2002. likums / LV, 168 (2743), 19.11.2002. / Stājas spēkā 01.01.2003.
   10.04.2003. likums / LV, 65 (2830), 30.04.2003. / Stājas spēkā 14.05.2003.
   12.06.2003. likums / LV, 97 (2862), 01.07.2003. / Stājas spēkā 15.07.2003.
   11.12.2003. likums / LV, 180 (2945), 19.12.2003. / Stājas spēkā 02.01.2004.
   18.12.2003. likums / LV, 183 (2948), 30.12.2003. / Stājas spēkā 01.01.2004.
   15.01.2004. likums / LV, 8 (2956), 16.01.2004. / Stājas spēkā 17.01.2004.
   22.01.2004. likums / LV, 15 (2963), 29.01.2004. / Stājas spēkā 01.02.2004.
   12.02.2004. likums / LV, 34 (2982), 03.03.2004. / Stājas spēkā 01.01.2005.
   29.04.2004. likums / LV, 74 (3022), 12.05.2004. / Stājas spēkā 26.05.2004.
   20.05.2004. likums / LV, 90 (3038), 04.06.2004. / Stājas spēkā 18.06.2004.
   27.05.2004. likums / LV, 93 (3041), 10.06.2004. / Stājas spēkā 24.06.2004.
   16.12.2004. likums / LV, 208 (3156), 28.12.2004. / Stājas spēkā 11.01.2005.
   28.04.2005. likums / LV, 78 (3236), 18.05.2005. / Stājas spēkā 01.06.2005.
   05.05.2005. likums / LV, 82 (3240), 25.05.2005. / Stājas spēkā 01.10.2005.
   26.05.2005. likums / LV, 92 (3250), 10.06.2005. / Stājas spēkā 24.06.2005.
   28.09.2005. likums / LV, 156 (3314), 30.09.2005. / Stājas spēkā 01.10.2005.
   06.10.2005. likums / LV, 167 (3325), 20.10.2005. / Stājas spēkā 03.11.2005.
   08.12.2005. likums / LV, 205 (3363), 22.12.2005. / Stājas spēkā 05.01.2006.
   16.02.2006. likums / LV, 39 (3407), 08.03.2006. / Stājas spēkā 22.03.2006.
   12.10.2006. likums / LV, 174 (3542), 01.11.2006. / Stājas spēkā 15.11.2006.
   14.12.2006. likums / LV, 207 (3575), 29.12.2006. / Stājas spēkā 01.01.2007.
   21.06.2007. likums / LV, 107 (3683), 05.07.2007. / Stājas spēkā 19.07.2007.
   08.11.2007. likums / LV, 188 (3764), 22.11.2007. / Stājas spēkā 01.09.2008.
   13.12.2007. likums / LV, 208 (3784), 29.12.2007. / Stājas spēkā 12.01.2008.
   13.12.2007. likums / LV, 208 (3784), 29.12.2007. / Stājas spēkā 12.01.2008.
   30.10.2008. likums / LV, 177 (3961), 13.11.2008. / Stājas spēkā 27.11.2008.
   21.05.2009. likums / LV, 90 (4076), 10.06.2009. / Stājas spēkā 01.07.2009.
   16.06.2009. likums / LV, 100 (4086), 30.06.2009. / Stājas spēkā 01.07.2009.
   10.09.2009. likums / LV, 155 (4141), 30.09.2009. / Stājas spēkā 14.10.2009.
   19.11.2009. likums / LV, 193 (4179), 09.12.2009. / Stājas spēkā 23.12.2009.
   21.10.2010. likums / LV, 178 (4370), 10.11.2010. / Stājas spēkā 01.01.2011.
   02.12.2010. likums / LV, 199 (4391), 16.12.2010. / Stājas spēkā 01.01.2011.
   16.06.2011. likums / LV, 99 (4497), 29.06.2011. / Stājas spēkā 13.07.2011.
   08.07.2011. likums / LV, 117 (4515), 28.07.2011. / Stājas spēkā 01.10.2011.
   08.09.2011. likums / LV, 148 (4546), 20.09.2011. / Stājas spēkā 04.10.2011.
   01.12.2011. likums / LV, 199 (4597), 20.12.2011. / Stājas spēkā 01.01.2012.
   13.12.2012. likums / LV, 202 (4805), 27.12.2012. / Stājas spēkā 01.04.2013.
   14.03.2013. likums / LV, 61 (4867), 27.03.2013. / Stājas spēkā 01.04.2013.
   20.03.2014. likums / LV, 66 (5126), 02.04.2014. / Stājas spēkā 03.04.2014.
   03.04.2014. likums / LV, 70 (5130), 08.04.2014. / Stājas spēkā 09.04.2014.
   Satura rādītājs:
     * VISPĀRĪGĀ DAĻA
          * I nodaļa Vispārīgie noteikumi
               * 1.pants. Kriminālatbildības pamats
               * 2.pants. Krimināllikuma spēks Latvijas teritorijā
               * 3.pants. Krimināllikuma spēks uz gaisakuģiem, jūras un upju kuģiem
                 ārpus Latvijas teritorijas
               * 4.pants. Krimināllikuma spēks ārpus Latvijas teritorijas
               * 5.pants. Krimināllikuma spēks laikā
          * II nodaļa Noziedzīgs nodarījums
               * 6.pants. Noziedzīga nodarījuma jēdziens
               * 7.pants. Noziedzīgu nodarījumu klasifikācija
               * 8.pants. Vainas formas
               * 9.pants. Noziedzīga nodarījuma izdarīšana ar nodomu (tīši)
               * 10.pants. Noziedzīga nodarījuma izdarīšana aiz neuzmanības
               * 11.pants. Vecums, ar kuru iestājas kriminālatbildība
               * 12.pants. Fiziskās personas atbildība juridiskās personas lietā
               * 13.pants. Nepieskaitāmība
               * 14.pants. Ierobežota pieskaitāmība
               * 15.pants. Pabeigts un nepabeigts noziedzīgs nodarījums
               * 16.pants. Labprātīga atteikšanās
               * 17.pants. Noziedzīga nodarījuma izdarītājs
               * 18.pants. Vairāku personu piedalīšanās noziedzīgā nodarījumā
               * 19.pants. Dalība
               * 20.pants. Līdzdalība
               * 21.pants. Organizēta grupa
               * 22.pants. Iepriekš neapsolīta slēpšana un neziņošana
               * 23.pants. Atsevišķs (vienots) noziedzīgs nodarījums
               * 24.pants. Noziedzīgu nodarījumu daudzējādība
               * 25.pants. Noziedzīgu nodarījumu atkārtotība
               * 26.pants. Noziedzīgu nodarījumu kopība
               * 27.pants. Noziedzīgu nodarījumu recidīvs
          * III nodaļa Apstākļi, kas izslēdz kriminālatbildību
               * 28.pants. Kriminālatbildību izslēdzošo apstākļu veidi
               * 29.pants. Nepieciešamā aizstāvēšanās
               * 30.pants. Šķietamā aizstāvēšanās
               * 31.pants. Aizturēšana, radot personai kaitējumu
               * 32.pants. Galējā nepieciešamība
               * 33.pants. Attaisnojams profesionālais risks
               * 34.pants. Noziedzīgas pavēles un noziedzīga rīkojuma izpildīšana
          * IV nodaļa Sods
               * 35.pants. Sods un tā mērķis
               * 36.pants. Sodu veidi
               * 37.pants. Nāves sods
               * 38.pants. Brīvības atņemšana
               * 39.pants. Arests
               * 40.pants. Piespiedu darbs
               * 41.pants. Naudas sods
               * 42.pants. Mantas konfiskācija
               * 43.pants. Izraidīšana no Latvijas Republikas
               * 44.pants. Tiesību ierobežošana
               * 44.^1 pants. Aizliegums kandidēt Saeimas, Eiropas Parlamenta,
                 republikas pilsētas domes un novada domes vēlēšanās
               * 45.pants. Policijas kontrole
               * 45.^1 pants. Probācijas uzraudzība
          * V nodaļa Soda noteikšana
               * 46.pants. Soda noteikšanas vispārīgie principi
               * 47.pants. Atbildību mīkstinošie apstākļi
               * 48.pants. Atbildību pastiprinošie apstākļi
               * 49.pants. Vieglāka soda noteikšana nekā likumā paredzētais sods
               * 49.^1 pants. Soda noteikšana, ja nav ievērotas tiesības uz
                 kriminālprocesa pabeigšanu saprātīgā termiņā
               * 50.pants. Soda noteikšana par vairākiem noziedzīgiem nodarījumiem
               * 51.pants. Soda noteikšana pēc vairākiem spriedumiem
               * 52.pants. Sodu saskaitīšanas un aizstāšanas noteikumi
               * 53.pants. Soda noteikšana par sagatavošanos noziegumam un par
                 nozieguma mēģinājumu
               * 54.pants. Soda noteikšana par noziedzīgu nodarījumu, kas izdarīts
                 līdzdalībā
               * 55.pants. Nosacīta notiesāšana
          * VI nodaļa Atbrīvošana no kriminālatbildības un soda
               * 56.pants. Kriminālatbildības noilgums
               * 57.pants. Noilguma neiestāšanās
               * 58.pants. Atbrīvošana no kriminālatbildības
               * 58.^1 pants. Nosacīta atbrīvošana no kriminālatbildības
               * 59.pants. Atbrīvošana no soda vai soda izciešanas
               * 60.pants. Soda samazināšana izņēmuma gadījumos
               * 61.pants. Nosacīta pirmstermiņa atbrīvošana no soda
               * 62.pants. Notiesājoša sprieduma izpildīšanas noilgums
               * 63.pants. Sodāmības dzēšana un noņemšana
          * VII nodaļa Nepilngadīgo kriminālatbildības īpatnības
               * 64.pants. Nepilngadīgo atbildība
               * 65.pants. Soda piemērošana nepilngadīgajiem
               * 66.pants. Audzinoša rakstura piespiedu līdzekļu piemērošana
                 nepilngadīgajiem
               * 67.pants. Nepilngadīgā nosacīta notiesāšana
          * VIII nodaļa Medicīniska rakstura piespiedu līdzekļi
               * 68.pants. Medicīniska rakstura piespiedu līdzekļi
               * 69.pants. Medicīniska rakstura piespiedu līdzekļu noteikšana personām,
                 kas ir nepieskaitāmības stāvoklī
               * 70.pants. Medicīniska rakstura piespiedu līdzekļu noteikšana personām,
                 kas ir ierobežotas pieskaitāmības stāvoklī
          * VIII^1 nodaļa Juridiskajām personām piemērojamie piespiedu ietekmēšanas
            līdzekļi
               * 70.^1 pants. Pamats piespiedu ietekmēšanas līdzekļa piemērošanai
                 juridiskajai personai
               * 70.^2 pants. Juridiskajai personai piemērojamo piespiedu ietekmēšanas
                 līdzekļu veidi
               * 70.^3pants. Likvidācija
               * 70.^4 pants. Tiesību ierobežošana
               * 70.^5pants. Mantas konfiskācija
               * 70.^6 pants. Naudas piedziņa
               * 70.^7pants. Kaitējuma atlīdzināšana
               * 70.^8 pants. Nosacījumi piespiedu ietekmēšanas līdzekļu piemērošanai
                 juridiskajai personai
     * SEVIŠĶĀ DAĻA
          * IX nodaļa Noziegumi pret cilvēci, mieru, kara noziegumi, genocīds
               * 71.pants. Genocīds
               * 71.^1 pants. Aicinājums uz genocīdu
               * 71.^2 pants. Noziegumi pret cilvēci
               * 72.pants. Noziegumi pret mieru
               * 73.pants. Masveida iznīcināšanas ieroču izgatavošana, glabāšana,
                 pārvietošana, lietošana un izplatīšana
               * 74.pants. Kara noziegumi
               * 74.^1 pants. Genocīda, nozieguma pret cilvēci, nozieguma pret mieru un
                 kara nozieguma attaisnošana
               * 75.pants. Varmācība pret iedzīvotājiem karadarbības rajonā
               * 76.pants. Marodēšana
               * 77.pants. Aicinājums uz agresīvu karu
               * 78.pants. Nacionālā, etniskā un rasu naida izraisīšana
               * 79.pants. Kultūras un nacionālā mantojuma iznīcināšana
          * X nodaļa Noziegumi pret valsti
               * 80.pants. Uz valsts varas gāšanu vērsta darbība
               * 80.^1 pants. Apvienošanās organizācijā ar mērķi gāzt Latvijas
                 Republikas valsts varu
               * 81.pants. Aicinājums vardarbīgi gāzt Latvijas Republikas valsts varu
                 un vardarbīgi grozīt valsts iekārtu
               * 82.pants. Aicinājums likvidēt Latvijas Republikas valstisko neatkarību
               * 83.pants. Aicinājums graut Latvijas Republikas teritoriālo vienotību
               * 84.pants. Starptautisko organizāciju noteikto sankciju pārkāpšana
               * 85.pants. Spiegošana
               * 86.pants. Latvijas Republikas Valsts prezidenta, Saeimas deputāta,
                 Ministru kabineta locekļa un citas valsts amatpersonas dzīvības un
                 veselības apdraudējums
               * 87.pants. Ārvalsts pārstāvju dzīvības un veselības apdraudējums
               * 88.pants. Terorisms
               * 88.^1 pants. Terorisma finansēšana
               * 88.^2 pants. Aicinājums uz terorismu un terorisma draudi
               * 88.^3 pants. Personas vervēšana un apmācīšana terora aktu veikšanai
               * 89.pants. Kaitniecība
               * 89.^1 pants. Noziedzīga organizācija
               * 90.pants. Kavēšana realizēt vēlēšanu tiesības, tiesības piedalīties
                 likuma ierosināšanā, tautas nobalsošanas ierosināšanā, tautas
                 nobalsošanā un Eiropas pilsoņu iniciatīvas atbalstīšanā
               * 91.pants. Apzināti nepatiesu ziņu izplatīšana par deputāta kandidātu
               * 92.pants. Parakstu vākšanas, vēlēšanu un tautas nobalsošanas dokumentu
                 viltošana, nepareiza balsu saskaitīšana un aizklātas balsošanas
                 pārkāpšana
               * 93.pants. Valsts simbolu zaimošana
               * 94.pants. Valsts noslēpuma apzināta izpaušana
               * 95.pants. Valsts noslēpuma izpaušana aiz neuzmanības
          * XI nodaļa Noziedzīgi nodarījumi pret dabas vidi
               * 96.pants. Zemes, tās dzīļu, ūdeņu un mežu apsaimniekošanas un
                 izmantošanas noteikumu pārkāpšana
               * 97.pants. Jūras dabas resursu izmantošanas noteikumu pārkāpšana
               * 98.pants. Radioaktīvo un ķīmisko vielu aprites drošības noteikumu
                 pārkāpšana
               * 99.pants. Bīstamo atkritumu apsaimniekošanas noteikumu pārkāpšana
               * 100.pants. Bīstamu vielu neatļauta apglabāšana ūdeņos un zemes dzīlēs
               * 101.pants. Jūras piesārņošana
               * 102.pants. Zemes, mežu un ūdeņu piesārņošana un piegružošana
               * 103.pants. Atmosfēras gaisa piesārņošana
               * 104.pants. Objektu ekspluatācija bez attīrīšanas būvēm
               * 105.pants. Pasākumu neveikšana dabas vides piesārņojuma likvidēšanai
               * 106.pants. Datu slēpšana par dabas vides piesārņojumu
               * 107.pants. Meža dedzināšana
               * 108.pants. Meža iznīcināšana un bojāšana aiz neuzmanības
               * 109.pants. Patvaļīga koku ciršana un bojāšana
               * 110.pants. Patvaļīga zvejošana un ūdensdzīvnieku iegūšana
               * 111.pants. Elektrozvejas ierīču nelikumīga izgatavošana, iegādāšanās,
                 glabāšana, realizēšana, pārvadāšana un pārsūtīšana
               * 112.pants. Nelikumīgas medības
               * 113.pants. Spridzināšanas un citu darbu veikšana, pārkāpjot dzīvnieku
                 aizsardzības noteikumus
               * 114.pants. Īpaši aizsargājamo dabas teritoriju iznīcināšana un
                 bojāšana
               * 115.pants. Īpaši aizsargājamo dzīvnieku un augu iznīcināšana un
                 bojāšana
               * 115.^1 pants. Apdraudēto savvaļas dzīvnieku un augu sugu īpatņu
                 tirdzniecības noteikumu pārkāpšana
          * XII nodaļa Nonāvēšana
               * 116.pants. Slepkavība
               * 117.pants. Slepkavība pastiprinošos apstākļos
               * 118.pants. Slepkavība sevišķi pastiprinošos apstākļos
               * 119.pants. Jaundzimuša bērna slepkavība
               * 120.pants. Slepkavība, kas izdarīta stipra psihiska uzbudinājuma
                 stāvoklī
               * 121.pants. Slepkavība, pārkāpjot nepieciešamās aizstāvēšanās robežas
               * 122.pants. Slepkavība, pārkāpjot personas aizturēšanas nosacījumus
               * 123.pants. Nonāvēšana aiz neuzmanības
               * 124.pants. Novešana līdz pašnāvībai
          * XIII nodaļa Noziedzīgi nodarījumi pret personas veselību
               * 125.pants. Tīšs smags miesas bojājums
               * 126.pants. Tīšs vidēja smaguma miesas bojājums
               * 127.pants. Tīšs miesas bojājums, kas nodarīts stipra psihiska
                 uzbudinājuma stāvoklī
               * 128.pants. Tīša miesas bojājuma nodarīšana, pārkāpjot nepieciešamās
                 aizstāvēšanās robežas
               * 129.pants. Tīša miesas bojājuma nodarīšana, pārkāpjot personas
                 aizturēšanas nosacījumus
               * 130.pants. Tīšs viegls miesas bojājums
               * 131.pants. Miesas bojājums aiz neuzmanības
               * 132.pants. Draudi izdarīt slepkavību un nodarīt smagu miesas bojājumu
               * 133.pants. Inficēšana ar cilvēka imūndeficīta un B un C hepatīta
                 vīrusu
               * 133.^1 pants. Inficēšana ar bīstamu infekcijas slimības izraisītāju
               * 134.pants. Inficēšana ar seksuāli transmisīvas slimības izraisītāju
               * 135.pants. Aborta neatļauta izdarīšana
               * 136.pants. Piespiešana izdarīt abortu
               * 137.pants. Neatļauta ārstniecība
               * 138.pants. Ārstniecības personas profesionālo pienākumu nepienācīga
                 pildīšana
               * 139.pants. Cilvēka audu un orgānu nelikumīga izņemšana
               * 140.pants. Sanitāri higiēniskās un epidemioloģiskās drošības noteikumu
                 pārkāpšana
               * 141.pants. Atstāšana bez palīdzības
               * 142.pants. Palīdzības nesniegšana jūrā cietušajiem
          * XIV nodaļa Noziedzīgi nodarījumi pret personas pamattiesībām un
            pamatbrīvībām
               * 143.pants. Personas mājokļa neaizskaramības pārkāpšana
               * 144.pants. Korespondences, pa telekomunikāciju tīkliem pārraidāmās
                 informācijas un citas informācijas noslēpuma pārkāpšana
               * 145.pants. Nelikumīgas darbības ar fiziskās personas datiem
               * 146.pants. Darba aizsardzības noteikumu pārkāpšana
               * 147.pants. Izgudrotāja un dizainera tiesību pārkāpšana
               * 148.pants. Autortiesību un blakustiesību pārkāpšana
               * 149.pants. Nelikumīgas darbības ar autortiesību un blakustiesību
                 objektiem
               * 149.^1 pants. Diskriminācijas aizlieguma pārkāpšana
               * 150.pants. Reliģiskā naida celšana
               * 151.pants. Reliģisku rituālu traucēšana
          * XV nodaļa Noziedzīgi nodarījumi pret personas brīvību, godu un cieņu
               * 152.pants. Nelikumīga brīvības atņemšana
               * 153.pants. Personas nolaupīšana
               * 154.pants. Ķīlnieku sagrābšana
               * 154.^1 pants. Cilvēku tirdzniecība
               * 154.^2 pants. Cilvēku tirdzniecības jēdziens
               * 155.pants. Nelikumīga ievietošana psihiatriskajā slimnīcā
               * 156.pants. Goda aizskaršana
               * 157.pants. Neslavas celšana
               * 158.pants. Goda aizskaršana un neslavas celšana masu saziņas līdzeklī
          * XVI nodaļa Noziedzīgi nodarījumi pret tikumību un dzimumneaizskaramību
               * 159.pants. Izvarošana
               * 160.pants. Vardarbīga dzimumtieksmes apmierināšana
               * 161.pants. Dzimumsakari, pederastija un lesbiānisms ar personu, kura
                 nav sasniegusi sešpadsmit gadu vecumu
               * 162.pants. Pavešana netiklībā
               * 162.^1 pants. Pamudināšana iesaistīties seksuālās darbībās
               * 163.pants. Prostitūciju ierobežojošo noteikumu pārkāpšana
               * 163.^1 pants. Bordeļa izveidošana, uzturēšana, vadīšana un finansēšana
               * 164.pants. Personas iesaistīšana prostitūcijā un piespiešana
                 nodarboties ar prostitūciju
               * 165.pants. Sutenerisms
               * 165.^1 pants. Personas nosūtīšana seksuālai izmantošanai
               * 165.^2 pants. Nosūtīšana uz ārvalsti
               * 166.pants. Pornogrāfiska vai erotiska rakstura materiālu ievešanas,
                 izgatavošanas un izplatīšanas noteikumu pārkāpšana
          * XVII nodaļa Noziedzīgi nodarījumi pret ģimeni un nepilngadīgajiem
               * 167.pants. Bērna samainīšana
               * 168.pants. Nolēmumu par aizgādības, aprūpes un saskarsmes tiesībām ar
                 bērnu nepildīšana
               * 168.^1 pants. Nolēmuma par pagaidu aizsardzību pret vardarbību
                 nepildīšana
               * 169.pants. Adopcijas noslēpuma izpaušana
               * 169.^1 pants. Nelikumīgas darbības adopcijas kārtošanā
               * 170.pants. Izvairīšanās no uzturēšanas
               * 171.pants. Aizbildņa tiesību ļaunprātīga izmantošana
               * 172.pants. Nepilngadīgā iesaistīšana noziedzīgā nodarījumā
               * 173.pants. Nepilngadīgā novešana līdz dzēruma stāvoklim, iesaistīšana
                 nemedicīniskā ārstniecības un citu līdzekļu lietošanā, kas izraisa
                 apreibumu
               * 174.pants. Cietsirdība un vardarbība pret nepilngadīgo
          * XVIII nodaļa Noziedzīgi nodarījumi pret īpašumu
               * 175.pants. Zādzība
               * 176.pants. Laupīšana
               * 177.pants. Krāpšana
               * 177.^1 pants. Krāpšana automatizētā datu apstrādes sistēmā
               * 178.pants. Apdrošināšanas krāpšana
               * 179.pants. Piesavināšanās
               * 180.pants. Zādzība, krāpšana, piesavināšanās nelielā apmērā
               * 181.pants. Atkārtota zādzība, krāpšana, piesavināšanās
               * 182.pants. Elektroenerģijas, siltumenerģijas un gāzes patvaļīga
                 patērēšana, elektronisko sakaru pakalpojumu patvaļīga izmantošana
               * 182.^1 pants. Nelikumīgas darbības ar patērētās elektroenerģijas,
                 siltumenerģijas un gāzes komercuzskaiti
               * 183.pants. Izspiešana
               * 184.pants. Izspiešana organizētā grupā
               * 185.pants. Mantas tīša iznīcināšana un bojāšana
               * 186.pants. Mantas iznīcināšana un bojāšana aiz neuzmanības
               * 187.pants. Elektrotīkla, publiskā elektronisko sakaru tīkla,
                 siltumtīkla, gāzes, naftas un naftas produktu vada tīša iznīcināšana
                 un bojāšana
               * 188.pants. Gāzes un naftas vadu iznīcināšana un bojāšana aiz
                 neuzmanības
               * 189.pants. Mantas neapzinīga un nevērīga apsardzība
          * XIX nodaļa Noziedzīgi nodarījumi tautsaimniecībā
               * 190.pants. Kontrabanda
               * 190.^1 pants. Preču un vielu, kuru aprite ir aizliegta vai speciāli
                 reglamentēta, pārvietošana pāri Latvijas Republikas valsts robežai
               * 191.pants. Neatļautas darbības ar muitošanai pakļautām precēm un citām
                 vērtībām
               * 192.pants. Viltotas naudas un valsts finanšu instrumentu izgatavošana,
                 izplatīšana, pārvadāšana, pārsūtīšana, iegādāšanās un glabāšana
               * 193.pants. Nelikumīgas darbības ar finanšu instrumentiem un maksāšanas
                 līdzekļiem
               * 193.^1 pants. Datu, programmatūras un iekārtu iegūšana, izgatavošana,
                 izplatīšana, izmantošana un glabāšana nelikumīgām darbībām ar finanšu
                 instrumentiem un maksāšanas līdzekļiem
               * 194.pants. Neatļauta finanšu instrumentu izlaišana
               * 194.^1 pants. Nepatiesu datu vai ziņu izplatīšana par Latvijas
                 Republikas finanšu sistēmas stāvokli
               * 195.pants. Noziedzīgi iegūtu līdzekļu legalizēšana
               * 195.^1 pants. Ziņu nesniegšana un nepatiesu ziņu sniegšana par
                 līdzekļu piederību un patieso labuma guvēju
               * 195.^2 pants. Izvairīšanās no skaidras naudas deklarēšanas
               * 196.pants. Pilnvaru ļaunprātīga izmantošana un pārsniegšana
               * 197.pants. Nolaidība
               * 198.pants. Neatļauta labumu pieņemšana
               * 199.pants. Komerciālā uzpirkšana
               * 199.^1 pants. Labumu devēja atbrīvošana no kriminālatbildības
               * 200.pants. Neizpaužamu ziņu, kas nav valsts noslēpums, izpaušana,
                 komercnoslēpumu saturošu ziņu neatļauta iegūšana un izpaušana un
                 finanšu instrumentu tirgus iekšējās informācijas neatļauta izpaušana
               * 201.pants. Augļošana
               * 202.pants. Preces un pakalpojuma kvalitātes nenodrošināšana
               * 203.pants. Preces un pakalpojuma drošuma prasību neievērošana
               * 204.pants. Pircēju un pasūtītāju apkrāpšana
               * 205.pants. Tirdzniecības noteikumu pārkāpšana
               * 206.pants. Preču zīmes, citas atšķirības zīmes un dizainparauga
                 nelikumīga izmantošana
               * 207.pants. Uzņēmējdarbība bez reģistrēšanas un bez atļaujas (licences)
               * 208.pants. Aizliegta uzņēmējdarbība
               * 209.pants. Fiktīva uzņēmējdarbība
               * 210.pants. Kredīta un citu aizdevumu negodprātīga saņemšana un
                 izmantošana
               * 211.pants. Negodīga konkurence, maldinoša reklāma un negodīga
                 komercprakse
               * 212.pants. Konkurences aizsardzības un veicināšanas valsts
                 institūcijas prasību nepildīšana
               * 213.pants. Novešana līdz maksātnespējai
               * 214.pants. Nepatiesa maksātnespējas procesa pieteikuma iesniegšana
               * 215.pants. Maksātnespējas procesa kavēšana
               * 215.^1 pants. Tiesiskās aizsardzības procesa noteikumu pārkāpšana
               * 216.pants. Ieķīlātas lietas prettiesiska atsavināšana, bojāšana un
                 iznīcināšana
               * 217.pants. Grāmatvedības un statistiskās informācijas noteikumu
                 pārkāpšana
               * 218.pants. Izvairīšanās no nodokļu un tiem pielīdzināto maksājumu
                 nomaksas
               * 219.pants. Izvairīšanās no deklarācijas iesniegšanas
               * 220.pants. Mantas nobēdzināšana
               * 220.^1 pants. Nelikumīga naftas produktu uzglabāšana, pārvietošana
                 (pārvadāšana) un realizācija
               * 221.pants. Alkoholisko dzērienu un tabakas izstrādājumu nelikumīga
                 uzglabāšana, pārvietošana (pārvadāšana) un realizācija
               * 221.^1 pants. Nelikumīgu alkoholisko dzērienu realizācija
               * 221.^2 pants. Nelikumīgu alkoholisko dzērienu izgatavošana (ražošana),
                 glabāšana un pārvietošana
               * 221.^3 pants. Nelikumīgu alkoholisko dzērienu iegādāšanās
               * 221.^4 pants. Personas atbrīvošana no kriminālatbildības par
                 nelikumīgu alkoholisko dzērienu glabāšanu un pārvietošanu
               * 221.^5 pants. Telpu nodošana nelikumīgu alkoholisko dzērienu
                 izgatavošanai (ražošanai), glabāšanai un realizācijai
               * 222.pants. Veterināro noteikumu pārkāpšana
               * 223.pants. Augu slimību un kaitēkļu apkarošanas noteikumu pārkāpšana
          * XX nodaļa Noziedzīgi nodarījumi pret vispārējo drošību un sabiedrisko
            kārtību
               * 224.pants. Bandītisms
               * 225.pants. Masu nekārtības
               * 226.pants. Sabiedrisko pasākumu organizēšanas un norises kārtības
                 pārkāpšana
               * 227.pants. Sabiedriskās drošības, kārtības un personas veselības
                 apdraudējums, veicot reliģisku darbību
               * 228.pants. Kapa un līķa apgānīšana
               * 229.pants. Kultūras pieminekļu iznīcināšana un bojāšana
               * 230.pants. Cietsirdīga izturēšanās pret dzīvniekiem
               * 230.^1 pants. Dzīvnieku turēšanas noteikumu pārkāpšana
               * 231.pants. Huligānisms
               * 231.^1 pants. Apzināti nepatiess paziņojums par sprāgstošas, indīgas,
                 radioaktīvas vai bakterioloģiskas vielas vai materiālu vai
                 spridzināmās ietaises ievietošanu vai novietošanu
               * 232.pants. Psihiski slimo personu iesaistīšana noziedzīgā nodarījumā
               * 233.pants. Šaujamieroču, šaujamieroču munīcijas, lielas enerģijas
                 pneimatisko ieroču, sprāgstvielu un spridzināšanas ietaišu neatļauta
                 izgatavošana, remontēšana, iegādāšanās, glabāšana, nēsāšana,
                 pārvadāšana, pārsūtīšana, realizēšana un realizēšanas noteikumu
                 pārkāpšana
               * 234.pants. Gāzes pistoļu (revolveru) un to munīcijas neatļauta
                 izgatavošana un pielietošana
               * 235.pants. Personas atbrīvošana no kriminālatbildības par
                 šaujamieroča, šaujamieroča munīcijas, lielas enerģijas pneimatiskā
                 ieroča, sprāgstvielas vai spridzināšanas ietaises izgatavošanu,
                 iegādāšanos, nēsāšanu un glabāšanu un par gāzes pistoles (revolvera)
                 un tās munīcijas izgatavošanu
               * 236.pants. Šaujamieroču un šaujamieroču munīcijas nevērīga glabāšana,
                 nēsāšana, pārvadāšana un pārsūtīšana, lielas enerģijas pneimatisko
                 ieroču, sprāgstvielu vai spridzināšanas ietaišu nevērīga glabāšana,
                 pārvadāšana un pārsūtīšana
               * 237.pants. Šaujamieroču un lielas enerģijas pneimatisko ieroču
                 pielietošanas vai izmantošanas nosacījumu vai kārtības pārkāpšana un
                 sprāgstvielu un spridzināšanas ietaišu izmantošanas kārtības
                 pārkāpšana
               * 237.^1 pants. Stratēģiskas nozīmes preču aprites noteikumu pārkāpšana
               * 238.pants. Ražošanas drošības un tehniskās disciplīnas noteikumu
                 pārkāpšana
               * 239.pants. Būvniecības noteikumu pārkāpšana
               * 240.pants. Ugunsdrošības noteikumu pārkāpšana
               * 241.pants. Patvaļīga piekļūšana automatizētai datu apstrādes sistēmai
               * 242.pants. Datortehnikas programmatūras neatļauta iegūšana
               * 243.pants. Automatizētas datu apstrādes sistēmas darbības traucēšana
                 un nelikumīga rīcība ar šajā sistēmā iekļauto informāciju
               * 244.pants. Nelikumīgas darbības ar automatizētas datu apstrādes
                 sistēmas resursu ietekmēšanas ierīcēm
               * 244.^1 pants. Datu, programmatūras un iekārtu iegūšana, izgatavošana,
                 izmainīšana, glabāšana un izplatīšana nelikumīgām darbībām ar
                 elektronisko sakaru tīklu galiekārtām
               * 245.pants. Informācijas sistēmas drošības noteikumu pārkāpšana
               * 246.pants. Ātri uzliesmojošu vielu un priekšmetu, kā arī kodīgu vielu
                 neatļauta pārsūtīšana
               * 247.pants. Ātri uzliesmojošu vielu un priekšmetu neatļauta pārvadāšana
                 gaisa kuģī
               * 248.pants. Indīgu un stipri iedarbīgu vielu neatļauta izgatavošana,
                 iegādāšanās, glabāšana, realizēšana un pārsūtīšana
               * 248.^1 pants. Jaunu psihoaktīvu vielu vai to saturošu izstrādājumu
                 neatļauta izgatavošana, iegādāšanās, glabāšana, pārvadāšana un
                 pārsūtīšana realizācijas nolūkā un realizēšana
               * 249.pants. Narkotisko un psihotropo vielu ražošanas, iegādāšanās,
                 glabāšanas, uzskaites, izsniegšanas, pārvadāšanas un pārsūtīšanas
                 noteikumu pārkāpšana
               * 250.pants. Narkotisko un psihotropo vielu neatļauta izsniegšana
               * 251.pants. Pamudināšana lietot narkotiskās un psihotropās vielas
               * 252.pants. Narkotisko un psihotropo vielu ievadīšana pret personas
                 gribu
               * 253.pants. Narkotisko un psihotropo vielu neatļauta izgatavošana,
                 iegādāšanās, glabāšana, pārvadāšana un pārsūtīšana
               * 253.^1 pants. Narkotisko un psihotropo vielu neatļauta izgatavošana,
                 iegādāšanās, glabāšana, pārvadāšana un pārsūtīšana realizācijas nolūkā
                 un neatļauta realizēšana
               * 253.^2 pants. Narkotisko un psihotropo vielu neatļauta iegādāšanās,
                 glabāšana un realizēšana nelielā apmērā un narkotisko un psihotropo
                 vielu neatļauta lietošana
               * 254.pants. Personas atbrīvošana no kriminālatbildības par narkotisko
                 un psihotropo vielu iegādāšanos, glabāšanu, pārvadāšanu un pārsūtīšanu
               * 255.pants. Narkotisko un psihotropo vielu neatļautai izgatavošanai
                 paredzētu iekārtu un vielu (prekursoru) izgatavošana, iegādāšanās,
                 glabāšana, pārvadāšana, pārsūtīšana un realizēšana
               * 256.pants. Narkotiskās vielas saturošu augu neatļauta sēšana un
                 audzēšana
          * XXI nodaļa Noziedzīgi nodarījumi pret satiksmes drošību
               * 257.pants. Dzelzceļa, ūdens un gaisa transporta kustības drošības un
                 ekspluatācijas noteikumu pārkāpšana
               * 258.pants. Satiksmes ceļu un dzelzceļa, ūdens un gaisa
                 transportlīdzekļu bojāšana
               * 259.pants. Vilciena patvarīga apturēšana
               * 260.pants. Ceļu satiksmes noteikumu un transportlīdzekļu
                 ekspluatācijas noteikumu pārkāpšana
               * 261.pants. Transportlīdzekļa jēdziens
               * 262.pants. Transportlīdzekļa vadīšana alkohola, narkotisko,
                 psihotropo, toksisko vai citu apreibinošu vielu ietekmē
               * 262.^1 pants. Atteikšanās no alkohola, narkotisko, psihotropo,
                 toksisko un citu apreibinošu vielu ietekmes pārbaudes
               * 263.pants. Tehniski bojātu transportlīdzekļu laišana ekspluatācijā
               * 264.pants Pieļaušana vadīt transportlīdzekļus personām, kuras ir
                 alkohola, narkotisko, psihotropo, toksisko vai citu apreibinošu vielu
                 ietekmē
               * 265.pants. Transportlīdzekļa reģistrācijas dokumenta, agregāta un
                 reģistrācijas numura zīmes nelikumīga izgatavošana, realizēšana,
                 izsniegšana, viltošana, iznīcināšana un nolaupīšana
               * 266.pants. Transporta kustības noteikumu pārkāpšana
               * 267.pants. Kuģa nosaukuma nepaziņošana kuģu sadursmes gadījumā
               * 268.pants. Gaisa un ūdens transportlīdzekļa sagrābšana
          * XXII nodaļa Noziedzīgi nodarījumi pret pārvaldības kārtību
               * 269.pants. Uzbrukums varas pārstāvim un citai valsts amatpersonai
               * 270.pants. Pretošanās varas pārstāvim un citai valsts amatpersonai
               * 271.pants. Varas pārstāvja un citas valsts amatpersonas goda un cieņas
                 aizskaršana
               * 272.pants. Nepatiesu ziņu sniegšana valsts institūcijai
               * 272.^1 pants. Piespiešana dot nepatiesu paskaidrojumu, atzinumu vai
                 tulkojumu parlamentārās izmeklēšanas komisijai
               * 273.pants. Valsts amatpersonas nosaukuma un varas patvaļīga
                 piesavināšanās
               * 274.pants. Dokumenta, zīmoga un spiedoga nolaupīšana un iznīcināšana
               * 275.pants. Dokumenta, zīmoga un spiedoga viltošana un viltota
                 dokumenta, zīmoga un spiedoga realizēšana un izmantošana
               * 275.^1 pants. Personu apliecinoša dokumenta iegūšana, izmantojot citas
                 personas datus
               * 276.pants. Pasta sūtījuma nelikumīga atvēršana un iznīcināšana
               * 277.pants. Neatļauta darbība ar arhīvu fondu dokumentiem
               * 278.pants. Pasta apmaksas zīmju viltošana
               * 279.pants. Patvarība
               * 280.pants. Personas nodarbināšanas noteikumu pārkāpšana
               * 281.pants. Personas identitātes slēpšana
               * 281.^1 pants. Uzdošanās par citu personu
               * 282.pants. Izvairīšanās no iesaukuma obligātajā militārajā dienestā
               * 282.^1 pants. Izvairīšanās no mobilizācijas
               * 282.^2 pants. Mobilizācijas darbību kavēšana un mobilizācijas
                 pieprasījuma neizpildīšana
               * 282.^3 pants. Izvairīšanās no alternatīvā dienesta pildīšanas
               * 283.pants. Valsts robežas režīma pārkāpšana
               * 284.pants. Valsts robežas nelikumīga šķērsošana
               * 285.pants. Personas nelikumīga pārvietošana pāri valsts robežai
               * 285.^1 pants. Nodrošināšana ar iespēju nelikumīgi uzturēties Latvijas
                 Republikā
               * 285.^2 pants. Ļaunprātīga nodrošināšana ar iespēju likumīgi iegūt
                 tiesības uzturēties Latvijas Republikā, citā Eiropas Savienības
                 dalībvalstī, Eiropas Ekonomikas zonas valstī vai Šveices Konfederācijā
               * 286.pants. Latvijas valsts karoga neatļauta pacelšana uz kuģa
               * 287.pants. Sarkanā Krusta, Sarkanā Pusmēness un Zili Baltā Vairoga
                 zīmju neatļauta lietošana
               * 288.pants. Telekomunikāciju iekārtu, radio un televīzijas raidītāju un
                 pasta tehnoloģisko iekārtu bojāšana
               * 288.^1 pants. Radio un televīzijas programmu raidīšanai un
                 izplatīšanai normatīvajos aktos paredzētās iekārtu uzstādīšanas un
                 lietošanas kārtības pārkāpšana
               * 288.^2 pants. Politiskās organizācijas (partijas) vai politisko
                 organizāciju (partiju) apvienības nelikumīga finansēšana
               * 288.^3 pants. Starpniecība politiskās organizācijas (partijas) vai
                 politisko organizāciju (partiju) apvienības nelikumīgā finansēšanā
               * 288.^4 pants. Politiskās organizācijas (partijas) vai politisko
                 organizāciju (partiju) apvienības nelikumīga finansējuma pieņemšana un
                 izspiešana
               * 288.^5 pants. Politisko organizāciju (partiju) vai politisko
                 organizāciju (partiju) apvienību nelikumīgi finansējušas personas
                 atbrīvošana no kriminālatbildības
          * XXIII nodaļa Noziedzīgi nodarījumi pret jurisdikciju
               * 289.pants. Pierādījumu viltošana
               * 290.pants. Personas saukšana pie kriminālatbildības, zinot, ka tā nav
                 vainīga
               * 291.pants. Nelikumīga sprieduma un lēmuma taisīšana
               * 292.pants. Apzināti nelikumīga apcietināšana
               * 293.pants. Apzināti nelikumīga aizturēšana un piespiedu atvešana
               * 294.pants. Piespiešana dot liecību
               * 294.^1 pants. Iejaukšanās pirmstiesas kriminālprocesā
               * 295.pants. Iejaukšanās lietu iztiesāšanā
               * 296.pants. Tiesas nolēmuma un prokurora priekšraksta par sodu
                 neizpildīšana
               * 297.pants. Nepatiesa uzdošanās par apsūdzēto, cietušo un liecinieku
               * 298.pants. Apzināti nepatiess ziņojums
               * 299.pants. Apzināti nepatiess paziņojums
               * 300.pants. Apzināti nepatiesa liecība, atzinums, tulkojums un
                 paskaidrojums
               * 301.pants. Piespiešana dot nepatiesu liecību, paskaidrojumu, atzinumu
                 un tulkojumu
               * 302.pants. Atteikšanās dot liecību, atzinumu un izdarīt tulkošanu
               * 303.pants. Personas, kuras neatbild par atteikšanos dot liecību
               * 304.pants. Pirmstiesas kriminālprocesā iegūto ziņu izpaušana
               * 305.pants. Personu speciālās aizsardzības noteikumu pārkāpšana
               * 306.pants. Pierādījumu neizdošana
               * 307.pants. Nelikumīgas darbības ar krimināllietas materiāliem
               * 308.pants. Apķīlātas un arestētas mantas atsavināšana, slēpšana,
                 bojāšana, iznīcināšana un apmainīšana
               * 309.pants. Nelikumīga vielu un priekšmetu nodošana personām un
                 saņemšana no personām, kuras ievietotas īslaicīgās aizturēšanas un
                 ieslodzījuma vietās
               * 310.pants. Bēgšana no īslaicīgās aizturēšanas un ieslodzījuma vietas
               * 311.pants. Uzbrukums ieslodzījuma vietā
               * 312.pants. Izvairīšanās no soda izciešanas
               * 313.pants. Iepriekš neapsolīta slēpšana
               * 314.pants. Noziedzīgā kārtā iegūtas mantas iegādāšanās un realizēšana
               * 315.pants. Neziņošana par noziegumu
          * XXIV nodaļa Noziedzīgi nodarījumi valsts institūciju dienestā
               * 316.pants. Valsts amatpersonas jēdziens
               * 317.pants. Dienesta pilnvaru pārsniegšana
               * 318.pants. Dienesta stāvokļa ļaunprātīga izmantošana
               * 319.pants. Valsts amatpersonas bezdarbība
               * 320.pants. Kukuļņemšana
               * 321.pants. Kukuļa piesavināšanās
               * 322.pants. Starpniecība kukuļošanā
               * 323.pants. Kukuļdošana
               * 324.pants. Kukuļdevēja un kukuļošanas starpnieka atbrīvošana no
                 kriminālatbildības
               * 325.pants. Valsts amatpersonai noteikto ierobežojumu pārkāpšana
               * 326.pants. Neatļauta piedalīšanās mantiskos darījumos
               * 326.^1 pants. Tirgošanās ar ietekmi
               * 326.^2 pants. Prettiesiska labumu pieprasīšana un pieņemšana
               * 326.^3 pants. Prettiesiska labumu došana
               * 326.^4 pants. Labumu devēja atbrīvošana no kriminālatbildības
               * 327.pants. Dienesta viltojums
               * 328.pants. Nepatiess dienesta ziņojums
               * 329.pants. Neizpaužamu ziņu izpaušana
               * 330.pants. Neizpaužamu ziņu izpaušana pēc amata atstāšanas
          * XXV nodaļa Noziedzīgi nodarījumi militārajā dienestā
               * 331.pants. Noziedzīga nodarījuma jēdziens un tā subjekti militārajā
                 dienestā
               * 332.pants. Patvaļīga prombūtne
               * 333.pants. Dezertēšana
               * 334.pants. Izvairīšanās no aktīvā dienesta
               * 335.pants. Nepaklausība
               * 336.pants. Pavēles neizpildīšana
               * 337.pants. Pretošanās priekšniekam un viņa piespiešana pārkāpt
                 dienesta pienākumus
               * 338.pants. Vardarbība pret padoto
               * 339.pants. Karavīra goda aizskaršana
               * 340.pants. Karavīra piekaušana un spīdzināšana
               * 341.pants. Varas ļaunprātīga izmantošana un dienesta pilnvaru
                 pārkāpšana
               * 342.pants. Dienesta nolaidība
               * 343.pants. Dienesta mantas izšķiešana un pazaudēšana
               * 344.pants. Militārā dienesta mantas tīša iznīcināšana un bojāšana
               * 345.pants. Militārā dienesta mantas iznīcināšana un bojāšana aiz
                 neuzmanības
               * 346.pants. Ieroču, munīcijas, sprāgstvielu, radioaktīvu un bīstamu
                 vielu glabāšanas, izlietošanas, uzskaites un pārvadāšanas noteikumu
                 pārkāpšana
               * 347.pants. Kaujas mašīnu vadīšanas un ekspluatācijas noteikumu
                 pārkāpšana
               * 348.pants. Kuģu vadīšanas noteikumu pārkāpšana
               * 349.pants. Lidojumu un to sagatavošanas noteikumu pārkāpšana
               * 350.pants. Sardzes (apsardzes) reglamenta noteikumu pārkāpšana
               * 351.pants. Dienesta iekārtas reglamenta noteikumu, instrukciju vai
                 pavēļu pārkāpšana
               * 352.pants. Militāru ziņu izpaušana
               * 353.pants. Kara vešanas līdzekļu nodošana un atstāšana ienaidniekam
               * 354.pants. Kaujas lauka patvaļīga atstāšana un atteikšanās lietot
                 ieroci
               * 355.pants. Gūstā esoša karavīra noziedzīga rīcība
               * 356.pants. Sarkanā Krusta, Sarkanā Pusmēness un Zili Baltā Vairoga
                 nozīmju nelikumīga nēsāšana un ļaunprātīga izmantošana
     * Pārejas noteikumi
          * 1. punkts
          * 2. punkts
          * 3. punkts
          * 4. punkts
          * 5. punkts
          * 6. punkts
          * 7. punkts
          * 8. punkts
          * 9. punkts
          * 10. punkts
          * 11. punkts
          * 12. punkts
          * 13. punkts
          * 14. punkts
          * 15. punkts
          * 16. punkts
     * Informatīva atsauce uz Eiropas Savienības direktīvām
   Saeima ir pieņēmusi un Valsts
   prezidents izsludina šādu likumu:
   Krimināllikums
   VISPĀRĪGĀ DAĻA
   I nodaļa
   Vispārīgie noteikumi

   1.pants. Kriminālatbildības pamats

   (1) Pie kriminālatbildības saucama un sodāma tikai tāda persona, kura ir vainīga
   noziedzīga nodarījuma izdarīšanā, tas ir, kura ar nodomu (tīši) vai aiz neuzmanības
   izdarījusi šajā likumā paredzētu nodarījumu, kam ir visas noziedzīga nodarījuma
   sastāva pazīmes.

   (2) Atzīt par vainīgu noziedzīga nodarījuma izdarīšanā un uzlikt kriminālsodu var ar
   tiesas spriedumu un saskaņā ar likumu.

   (3) Likumā noteiktajos gadījumos personu atzīst par vainīgu noziedzīga nodarījuma
   izdarīšanā un sodu nosaka arī prokurors, sastādot priekšrakstu par sodu.

   (4) Nodarījumu nevar atzīt par noziedzīgu, likumu piemērojot pēc analoģijas.

   (5) Nevienu nedrīkst no jauna tiesāt vai sodīt par nodarījumu, par kuru viņš jau
   ticis attaisnots vai sodīts ar likumā noteiktajā kārtībā pieņemtu un spēkā stājušos
   nolēmumu krimināllietā vai administratīvā pārkāpuma lietā. Minētais neizslēdz
   atkārtotu lietas izskatīšanu saskaņā ar likumu, ja ir jauni pierādījumi vai
   jaunatklāti apstākļi vai ja iepriekšējā procesā pieļautas būtiskas kļūdas, kas
   varēja ietekmēt lietas iznākumu.

   (Ar grozījumiem, kas izdarīti ar 28.09.2005. un 13.12.2012. likumu, kas stājas spēkā
   01.04.2013.)

   2.pants. Krimināllikuma spēks Latvijas teritorijā

   (1) Persona, kas izdarījusi noziedzīgu nodarījumu Latvijas teritorijā, atbild
   saskaņā ar šo likumu.

   (2) Ja noziedzīgu nodarījumu Latvijas teritorijā izdarījis ārvalstu diplomātiskais
   pārstāvis vai cita persona, kura saskaņā ar spēkā esošajiem likumiem vai Latvijas
   Republikai saistošiem starptautiskajiem līgumiem nav pakļauta Latvijas Republikas
   jurisdikcijai, jautājums par šīs personas saukšanu pie kriminālatbildības izlemjams
   diplomātiskā ceļā vai saskaņā ar valstu savstarpējo vienošanos.

   3.pants. Krimināllikuma spēks uz gaisakuģiem, jūras un upju kuģiem ārpus Latvijas
   teritorijas

   Persona, kas noziedzīgu nodarījumu izdarījusi ārpus Latvijas teritorijas, atrodoties
   uz gaisakuģa, jūras vai upju kuģa vai cita peldoša līdzekļa, ja šis līdzeklis
   reģistrēts Latvijas Republikā un ja Latvijas Republikai saistošos starptautiskajos
   līgumos nav noteikts citādi, saucama pie atbildības saskaņā ar šo likumu.

   4.pants. Krimināllikuma spēks ārpus Latvijas teritorijas

   (1) Latvijas pilsoņi, nepilsoņi vai ārzemnieki, kuriem ir pastāvīgās uzturēšanās
   atļauja Latvijas Republikā, par citas valsts teritorijā vai ārpus jebkuras valsts
   teritorijas izdarītu nodarījumu neatkarīgi no tā, vai tas izdarīšanas vietā atzīts
   par noziedzīgu un sodāmu, saucami pie atbildības Latvijas teritorijā saskaņā ar šo
   likumu.

   (2) Latvijas Republikas karavīri, kuri izvietoti ārpus Latvijas teritorijas, par
   noziedzīgiem nodarījumiem saucami pie atbildības saskaņā ar šo likumu, ja Latvijas
   Republikai saistošos starptautiskajos līgumos nav noteikts citādi.

   (3) Ārzemnieki, kuriem nav pastāvīgās uzturēšanās atļaujas Latvijas Republikā un
   kuri izdarījuši citas valsts teritorijā smagus vai sevišķi smagus noziegumus, kas
   vērsti pret Latvijas Republikas vai tās iedzīvotāju interesēm, neatkarīgi no tās
   valsts likumiem, kuras teritorijā izdarīts noziegums, saucami pie kriminālatbildības
   saskaņā ar šo likumu, ja tie nav saukti pie kriminālatbildības vai nodoti tiesai
   saskaņā ar nozieguma izdarīšanas vietas valsts likumiem.

   (4) Ārzemnieki, kuriem nav pastāvīgās uzturēšanās atļaujas Latvijas Republikā un
   kuri izdarījuši noziedzīgu nodarījumu citas valsts teritorijā, neatkarīgi no
   nodarījuma izdarīšanas vietas valsts likumiem saucami pie atbildības saskaņā ar šo
   likumu Latvijas Republikai saistošos starptautiskajos līgumos paredzētajos
   gadījumos, ja par šo nodarījumu tie nav saukti pie kriminālatbildības vai nodoti
   tiesai citas valsts teritorijā.

   (Ar grozījumiem, kas izdarīti ar 17.10.2002., 16.12.2004., 21.05.2009. un
   21.10.2010. likumu, kas stājas spēkā 01.01.2011.)

   5.pants. Krimināllikuma spēks laikā

   (1) Nodarījuma (darbības vai bezdarbības) noziedzīgumu un sodāmību nosaka likums,
   kas bijis spēkā šā nodarījuma izdarīšanas laikā.

   (2) Likumam, kas atzīst nodarījumu par nesodāmu, mīkstina sodu vai ir citādi
   labvēlīgs personai, ja vien attiecīgajā likumā nav noteikts citādi, ir atpakaļejošs
   spēks, proti, tas attiecas uz nodarījumiem, kas izdarīti pirms attiecīgā likuma
   spēkā stāšanās, kā arī uz personu, kura izcieš sodu vai izcietusi sodu, bet kurai
   saglabājusies sodāmība.

   (3) Likumam, kas atzīst nodarījumu par sodāmu, pastiprina sodu vai ir citādi
   nelabvēlīgs personai, atpakaļejoša spēka nav.

   (4) Persona, kas izdarījusi noziegumu pret cilvēci, noziegumu pret mieru, kara
   noziegumu un piedalījusies genocīdā, ir sodāma neatkarīgi no šo noziegumu
   izdarīšanas laika.

   II nodaļa
   Noziedzīgs nodarījums

   6.pants. Noziedzīga nodarījuma jēdziens

   (1) Par noziedzīgu nodarījumu atzīstams ar nodomu (tīši) vai aiz neuzmanības
   izdarīts kaitīgs nodarījums (darbība vai bezdarbība), kurš paredzēts šajā likumā un
   par kura izdarīšanu draud kriminālsods.

   (2) Par noziedzīgu nav atzīstams nodarījums (darbība vai bezdarbība), kam ir šajā
   likumā paredzēta nodarījuma sastāva pazīmes, bet kas izdarīts apstākļos, kuri
   izslēdz kriminālatbildību.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   7.pants. Noziedzīgu nodarījumu klasifikācija

   (1) Atbilstoši personas vai sabiedrības interešu apdraudējuma raksturam un
   kaitīgumam noziedzīgi nodarījumi iedalāmi kriminālpārkāpumos un noziegumos.
   Noziegumi iedalāmi šādi: mazāk smagi noziegumi, smagi noziegumi un sevišķi smagi
   noziegumi.

   (2) Kriminālpārkāpums ir nodarījums, par kuru šajā likumā paredzēta brīvības
   atņemšana uz laiku no piecpadsmit dienām, bet ne ilgāku par trim mēnešiem (īslaicīga
   brīvības atņemšana), vai vieglāka soda veids.

   (3) Mazāk smags noziegums ir tīšs nodarījums, par kuru šajā likumā paredzēta
   brīvības atņemšana uz laiku, ilgāku par trim mēnešiem, bet ne ilgāku par trim
   gadiem, kā arī nodarījums, kurš izdarīts aiz neuzmanības un par kuru šajā likumā
   paredzēta brīvības atņemšana uz laiku, ne ilgāku par astoņiem gadiem.

   (4) Smags noziegums ir tīšs nodarījums, par kuru šajā likumā paredzēta brīvības
   atņemšana uz laiku, ilgāku par trim gadiem, bet ne ilgāku par astoņiem gadiem, kā
   arī nodarījums, kurš izdarīts aiz neuzmanības un par kuru šajā likumā paredzēta
   brīvības atņemšana uz laiku, ilgāku par astoņiem gadiem.

   (5) Sevišķi smags noziegums ir tīšs nodarījums, par kuru šajā likumā paredzēta
   brīvības atņemšana uz laiku, ilgāku par astoņiem gadiem, vai mūža ieslodzījums.

   (6) Ja par noziegumu šajā likumā paredzēta brīvības atņemšana uz laiku, ne ilgāku
   par pieciem gadiem, tad par attiecīgo noziegumu tajā var paredzēt arī vieglāka soda
   veidu.

   (Ar grozījumiem, kas izdarīti ar 21.05.2009., 01.12.2011. un 13.12.2012. likumu, kas
   stājas spēkā 01.04.2013.)

   8.pants. Vainas formas

   (1) Par vainīgu noziedzīgā nodarījumā atzīstama tikai persona, kas to izdarījusi ar
   nodomu (tīši) vai aiz neuzmanības.

   (2) Nosakot noziedzīgo nodarījumu izdarījušās personas vainas formu, jākonstatē šīs
   personas psihiskā attieksme pret noziedzīgā nodarījuma objektīvajām pazīmēm.

   9.pants. Noziedzīga nodarījuma izdarīšana ar nodomu (tīši)

   (1) Noziedzīgs nodarījums atzīstams par izdarītu ar nodomu (tīši), ja persona to
   izdarījusi ar tiešu vai netiešu nodomu.

   (2) Noziedzīgs nodarījums atzīstams par izdarītu ar tiešu nodomu, ja persona
   apzinājusies savas darbības vai bezdarbības kaitīgumu un to apzināti veikusi vai
   pieļāvusi vai arī apzinājusies savas darbības vai bezdarbības kaitīgumu, paredzējusi
   nodarījuma kaitīgās sekas un vēlējusies to iestāšanos.

   (3) Noziedzīgs nodarījums atzīstams par izdarītu ar netiešu nodomu, ja persona
   apzinājusies savas darbības vai bezdarbības kaitīgumu, paredzējusi nodarījuma
   kaitīgās sekas un, kaut arī šīs sekas nav vēlējusies, tomēr apzināti pieļāvusi to
   iestāšanos.

   (13.12.2012. likuma redakcijā, kas stājas spēkā 01.04.2013.)

   10.pants. Noziedzīga nodarījuma izdarīšana aiz neuzmanības

   (1) Noziedzīgs nodarījums atzīstams par izdarītu aiz neuzmanības, ja persona to
   izdarījusi aiz noziedzīgas pašpaļāvības vai noziedzīgas nevērības.

   (2) Noziedzīgs nodarījums atzīstams par izdarītu aiz noziedzīgas pašpaļāvības, ja
   persona ir paredzējusi savas darbības vai bezdarbības kaitīgo seku iestāšanās
   iespēju, tomēr vieglprātīgi paļāvusies, ka tās varēs novērst.

   (3) Noziedzīgs nodarījums atzīstams par izdarītu aiz noziedzīgas nevērības, ja
   persona nav paredzējusi savas darbības vai bezdarbības kaitīgo seku iestāšanās
   iespēju, kaut gan pēc nodarījuma konkrētajiem apstākļiem tai vajadzēja un tā varēja
   minētās kaitīgās sekas paredzēt.

   (4) Šajā likumā paredzētais nodarījums nav krimināli sodāms, ja persona neparedzēja,
   tai nevajadzēja un tā nevarēja paredzēt savas darbības vai bezdarbības kaitīgo seku
   iestāšanās iespēju.

   (13.12.2012. likuma redakcijā, kas stājas spēkā 01.04.2013.)

   11.pants. Vecums, ar kuru iestājas kriminālatbildība

   Pie kriminālatbildības saucama fiziskā persona, kas līdz noziedzīga nodarījuma
   izdarīšanas dienai sasniegusi četrpadsmit gadu vecumu. Mazgadīgais, tas ir, persona,
   kas nav sasniegusi četrpadsmit gadu vecumu, pie kriminālatbildības nav saucams.

   12.pants. Fiziskās personas atbildība juridiskās personas lietā

   Par noziedzīgu nodarījumu, ko privāto tiesību juridiskās personas interesēs, šīs
   personas labā vai tās nepienācīgas pārraudzības vai kontroles rezultātā izdarījusi
   fiziskā persona, attiecīgā fiziskā persona saucama pie kriminālatbildības, bet
   juridiskajai personai var piemērot šajā likumā paredzētos piespiedu ietekmēšanas
   līdzekļus.

   (14.03.2013. likuma redakcijā, kas stājas spēkā 01.04.2013.)

   13.pants. Nepieskaitāmība

   (1) Pie kriminālatbildības nav saucama persona, kas nodarījuma izdarīšanas laikā
   atradusies nepieskaitāmības stāvoklī, tas ir, psihisko traucējumu vai garīgās
   atpalicības dēļ nav varējusi saprast savu darbību vai to vadīt.

   (2) Personai, kas atzīta par nepieskaitāmu, tiesa var piemērot šajā likumā noteiktos
   medicīniska rakstura piespiedu līdzekļus.

   (Ar grozījumiem, kas izdarīti ar 20.03.2014. likumu, kas stājas spēkā 03.04.2014.)

   14.pants. Ierobežota pieskaitāmība

   (1) Ja persona noziedzīga nodarījuma izdarīšanas laikā psihisko traucējumu vai
   garīgās atpalicības dēļ nav bijusi spējīga visā pilnībā saprast savu darbību vai to
   vadīt, tas ir, atradusies ierobežotas pieskaitāmības stāvoklī, tai atkarībā no
   nodarījuma konkrētajiem apstākļiem tiesa var mīkstināt piespriežamo sodu vai šo
   personu atbrīvot no soda.

   (2) Personai, kura atzīta par ierobežoti pieskaitāmu, tiesa piemēro šajā likumā
   noteiktos medicīniska rakstura piespiedu līdzekļus.

   15.pants. Pabeigts un nepabeigts noziedzīgs nodarījums

   (1) Par pabeigtu atzīstams noziedzīgs nodarījums, ja tam ir visas šajā likumā
   paredzētās noziedzīga nodarījuma sastāva pazīmes.

   (2) Sagatavošanās noziegumam un nozieguma mēģinājums ir nepabeigts noziedzīgs
   nodarījums.

   (3) Par sagatavošanos noziegumam atzīstama līdzekļu vai rīku sameklēšana vai
   pielāgošana vai citāda tīša labvēlīgu apstākļu radīšana tīša nozieguma izdarīšanai,
   ja turklāt tas nav turpināts no vainīgā gribas neatkarīgu iemeslu dēļ.
   Kriminālatbildība iestājas tikai par sagatavošanos smagiem vai sevišķi smagiem
   noziegumiem.

   (4) Par nozieguma mēģinājumu atzīstama apzināta darbība (bezdarbība), kas tieši
   vērsta uz tīšu tā izdarīšanu, ja noziegums nav izdarīts līdz galam no vainīgā gribas
   neatkarīgu iemeslu dēļ.

   (5) Atbildība par sagatavošanos noziegumam vai nozieguma mēģinājumu iestājas saskaņā
   ar to pašu šā likuma pantu, kas paredz atbildību par konkrēto nodarījumu.

   (6) Par mēģinājumu izdarīt kriminālpārkāpumu persona nav saucama pie
   kriminālatbildības.

   16.pants. Labprātīga atteikšanās

   (1) Labprātīga atteikšanās no noziedzīga nodarījuma izdarīšanas ir personas uzsāktā
   noziedzīgā nodarījuma pilnīga pārtraukšana pēc šīs personas gribas, tai apzinoties,
   ka pastāv iespēja noziedzīgo nodarījumu izdarīt līdz galam.

   (2) Persona, kas labprātīgi atteikusies no noziedzīga nodarījuma izdarīšanas, nav
   saucama pie kriminālatbildības. Šāda persona atbild tikai tajā gadījumā, ja tās
   faktiski izdarītajā nodarījumā ir cita noziedzīga nodarījuma sastāva pazīmes.

   17.pants. Noziedzīga nodarījuma izdarītājs

   Par noziedzīga nodarījuma izdarītāju uzskatāma persona, kas noziedzīgo nodarījumu
   pati tieši izdarījusi vai tā izdarīšanā izmantojusi citu personu, kura saskaņā ar šā
   likuma nosacījumiem nav saucama pie kriminālatbildības.

   18.pants. Vairāku personu piedalīšanās noziedzīgā nodarījumā

   Divu vai vairāku personu kopīga apzināta piedalīšanās tīša noziedzīga nodarījuma
   izdarīšanā ir dalība vai līdzdalība.

   19.pants. Dalība

   Par dalību (līdzizdarīšanu) uzskatāma apzināta noziedzīga darbība, ar kuru tīšu
   noziedzīgu nodarījumu kopīgi, to apzinoties, tieši izdarījušas divas vai vairākas
   personas (tas ir, grupa). Katra no šīm personām ir noziedzīgā nodarījuma dalībnieks
   (līdzizdarītājs).

   20.pants. Līdzdalība

   (1) Par līdzdalību uzskatāma apzināta darbība vai bezdarbība, ar kuru persona
   (līdzdalībnieks) kopīgi ar citu personu (izdarītāju) piedalījusies tīša noziedzīga
   nodarījuma izdarīšanā, bet pati nav bijusi tā tiešā izdarītāja. Noziedzīga
   nodarījuma līdzdalībnieki ir organizētāji, uzkūdītāji, atbalstītāji.

   (2) Par organizētāju uzskatāma persona, kas noziedzīga nodarījuma izdarīšanu
   organizējusi vai vadījusi.

   (3) Par uzkūdītāju uzskatāma persona, kas pamudinājusi citu personu izdarīt
   noziedzīgu nodarījumu.

   (4) Par atbalstītāju uzskatāma persona, kas apzināti veicinājusi noziedzīga
   nodarījuma izdarīšanu, dodot padomus, norādījumus, līdzekļus vai novēršot šķēršļus
   tā izdarīšanai, kā arī persona, kas iepriekš apsolījusi noslēpt noziedzīga
   nodarījuma izdarītāju vai līdzdalībnieku, noziedzīga nodarījuma izdarīšanas rīkus un
   līdzekļus, noziedzīga nodarījuma pēdas vai noziedzīgā kārtā iegūtos priekšmetus vai
   arī iepriekš apsolījusi iegādāties vai realizēt šādus priekšmetus.

   (5) Līdzdalībnieks noziedzīgos nodarījumos saucams pie atbildības saskaņā ar to pašu
   šā likuma pantu, kas paredz izdarītāja atbildību.

   (6) Individuālās noziedzīga nodarījuma sastāva pazīmes, kas attiecas uz noziedzīga
   nodarījuma izdarītāju vai līdzdalībnieku, neietekmē citu dalībnieku vai
   līdzdalībnieku atbildību.

   (7) Ja līdzdalībnieks nav apzinājies kādu no izdarītāja un citu līdzdalībnieku
   izdarītajiem noziedzīgajiem nodarījumiem, viņš par tiem nav saucams pie
   kriminālatbildības.

   (8) Ja izdarītājs noziegumu nav izdarījis līdz galam no viņa gribas neatkarīgu
   iemeslu dēļ, līdzdalībnieki ir atbildīgi par līdzdalību attiecīgā nozieguma
   mēģinājumā. Ja izdarītājs nav uzsācis nozieguma izdarīšanu, līdzdalībnieki ir
   atbildīgi par sagatavošanos attiecīgajam noziegumam.

   (9) Organizētāja un uzkūdītāja labprātīga atteikšanās no noziedzīgā nodarījuma
   izdarīšanas līdz galam uzskatāma par tādu tikai tajos gadījumos, kad viņi savlaicīgi
   darījuši visu iespējamo, lai novērstu ar viņu līdzdalību iecerētā noziedzīgā
   nodarījuma izdarīšanu, un šis nodarījums nav izdarīts. Atbalstītājs nav saucams pie
   kriminālatbildības, ja viņš līdz noziedzīgā nodarījuma uzsākšanai labprātīgi
   atteicies sniegt apsolīto palīdzību.

   21.pants. Organizēta grupa

   (1) Organizēta grupa ir vairāk nekā divu personu izveidota apvienība, kura radīta
   nolūkā kopīgi izdarīt vienu vai vairākus noziegumus un kuras dalībnieki saskaņā ar
   iepriekšēju vienošanos sadalījuši pienākumus.

   (2) Atbildība par nozieguma izdarīšanu organizētā grupā personai iestājas šajā
   likumā paredzētajos gadījumos par grupas izveidošanu un vadīšanu, piedalīšanos smaga
   vai sevišķi smaga nozieguma sagatavošanā vai nozieguma izdarīšanā neatkarīgi no
   personas lomas kopīgi izdarītajā nodarījumā.

   (Ar grozījumiem, kas izdarīti ar 25.04.2002. un 13.12.2012. likumu, kas stājas spēkā
   01.04.2013.)

   22.pants. Iepriekš neapsolīta slēpšana un neziņošana

   (1) Nozieguma izdarītāja vai līdzdalībnieka, kā arī nozieguma izdarīšanas rīku un
   līdzekļu, nozieguma pēdu vai noziedzīgā kārtā iegūtu priekšmetu iepriekš neapsolīta
   slēpšana un neziņošana par noziegumu nav līdzdalība, un kriminālatbildība par to
   iestājas tikai šajā likumā paredzētajos gadījumos.

   (2) Par iepriekš neapsolītu slēpšanu un neziņošanu neatbild noziegumu izdarījušās
   personas saderinātais, laulātais, vecāki, bērni, brāļi un māsas, vecvecāki un
   mazbērni.

   (3) Likumā noteiktajos gadījumos par neziņošanu neatbild arī citas personas.

   23.pants. Atsevišķs (vienots) noziedzīgs nodarījums

   (1) Atsevišķs (vienots) noziedzīgs nodarījums ir viens nodarījums (darbība vai
   bezdarbība), kam ir viena noziedzīga nodarījuma sastāva pazīmes, vai arī divi vai
   vairāki savstarpēji saistīti noziedzīgi nodarījumi, kurus aptver vainīgās personas
   vienots nodoms un kuri atbilst tikai viena noziedzīgā nodarījuma sastāva pazīmēm.

   (2) Atsevišķu (vienotu) noziedzīgu nodarījumu veido arī turpināti un ilgstoši
   noziedzīgi nodarījumi.

   (3) Atsevišķu turpinātu noziedzīgu nodarījumu veido vairākas savstarpēji saistītas
   tādas pašas noziedzīgas darbības, kas vērstas uz kopēju mērķi, ja tās aptver
   vainīgās personas vienots nodoms, tāpēc savā kopumā tās veido vienu noziedzīgu
   nodarījumu.

   (4) Atsevišķs ilgstošs noziedzīgs nodarījums ir nepārtraukta viena noziedzīga
   nodarījuma sastāva realizēšana (darbība vai bezdarbība), kas saistīta ar tai
   sekojošu ilgstošu to pienākumu neizpildīšanu, kurus likums ar kriminālvajāšanas
   piedraudējumu uzlicis vainīgajai personai.

   (5) (Izslēgta ar 13.12.2012. likumu)

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   24.pants. Noziedzīgu nodarījumu daudzējādība

   (1) Noziedzīgu nodarījumu daudzējādība ir tad, kad viena persona izdara (vai
   pieļauj) divus vai vairākus patstāvīgus nodarījumus (darbība vai bezdarbība), kas
   atbilst vairāku noziedzīgu nodarījumu sastāvu pazīmēm, vai tad, kad persona izdara
   (vai pieļauj) vienu nodarījumu (darbība vai bezdarbība), kas atbilst vismaz divu
   dažādu noziedzīgu nodarījumu sastāvu pazīmēm.

   (2) Noziedzīgu nodarījumu daudzējādību veido noziedzīgu nodarījumu kopība un
   recidīvs.

   (3) Noziedzīgu nodarījumu daudzējādību veido arī tādi noziedzīgi nodarījumi, par
   kuriem Latvijā tiek izpildīts ārvalstī piespriests sods.

   (Ar grozījumiem, kas izdarīti ar 20.06.2002. un 13.12.2012. likumu, kas stājas spēkā
   01.04.2013.)

   25.pants. Noziedzīgu nodarījumu atkārtotība

   (Izslēgts ar 13.12.2012. likumu, kas stājas spēkā 01.04.2013.)

   26.pants. Noziedzīgu nodarījumu kopība

   (1) Noziedzīgu nodarījumu kopību veido vienas personas izdarīts viens nodarījums vai
   vairāki nodarījumi, kas atbilst divu vai vairāku noziedzīgu nodarījumu sastāvu
   pazīmēm, ja šī persona nav notiesāta ne par vienu no šiem noziedzīgajiem
   nodarījumiem un nav arī iestājies kriminālatbildības noilgums.

   (2) Personas izdarīts nodarījums, kas atbilst vairāku dažādu savstarpēji saistītu
   noziedzīgu nodarījumu sastāvu pazīmēm, veido noziedzīgu nodarījumu ideālo kopību.

   (3) Personas izdarīti divi vai vairāki savstarpēji nesaistīti nodarījumi, kas
   atbilst vairāku noziedzīgu nodarījumu sastāvu pazīmēm, veido noziedzīgu nodarījumu
   reālo kopību.

   (4) Noziedzīgu nodarījumu kopību neveido nodarījums, par kura izdarīšanu persona
   atbrīvota no kriminālatbildības.

   (5) Ja viens noziedzīgs nodarījums atbilst šā likuma sevišķajā daļā paredzētajai
   vispārējai un speciālai normai, tad noziedzīgu nodarījumu kopība neveidojas un
   kriminālatbildība iestājas tikai saskaņā ar speciālo normu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   27.pants. Noziedzīgu nodarījumu recidīvs

   Noziedzīga nodarījuma recidīvu veido personas izdarīts jauns tīšs noziedzīgs
   nodarījums pēc šīs personas notiesāšanas par agrāk izdarītu tīšu noziedzīgu
   nodarījumu, ja sodāmība par to nav noņemta vai nav dzēsta likumā noteiktajā kārtībā.

   (13.12.2012. likuma redakcijā, kas stājas spēkā 01.04.2013.)

   III nodaļa
   Apstākļi, kas izslēdz kriminālatbildību

   28.pants. Kriminālatbildību izslēdzošo apstākļu veidi

   Apstākļi, kas izslēdz kriminālatbildību, kaut arī šajos apstākļos izdarītās darbības
   atbilst šajā likumā paredzētā noziedzīgā nodarījuma sastāva pazīmēm, ir nepieciešamā
   aizstāvēšanās, aizturēšana, nodarot personai kaitējumu, galējā nepieciešamība,
   attaisnojams profesionālais risks un noziedzīgas pavēles vai noziedzīga rīkojuma
   izpildīšana.

   29.pants. Nepieciešamā aizstāvēšanās

   (1) Nepieciešamā aizstāvēšanās ir darbība, kas izdarīta, aizsargājot valsts vai
   sabiedrības intereses, savas vai citas personas tiesības, kā arī personu pret
   uzbrukumu vai uzbrukuma draudiem tādā veidā, ka uzbrucējam tiek radīts kaitējums.
   Kriminālatbildība par šo darbību iestājas, ja pārkāptas nepieciešamās aizstāvēšanās
   robežas.

   (2) Par nepieciešamās aizstāvēšanās robežu pārkāpšanu atzīstama acīmredzama
   aizsardzības nesamērība ar uzbrukuma raksturu un bīstamību, kā rezultātā uzbrucējam
   tiek radīts kaitējums, kas nav bijis nepieciešams, lai novērstu vai atvairītu
   uzbrukumu.

   (3) Kaitējuma radīšana uzbrucējam aiz neuzmanības, atvairot uzbrukumu, nav krimināli
   sodāma.

   (4) Personai ir tiesības uz nepieciešamo aizstāvēšanos neatkarīgi no iespējām
   izvairīties no uzbrukuma vai griezties pēc palīdzības pie citām personām.

   30.pants. Šķietamā aizstāvēšanās

   (1) Šķietamā aizstāvēšanās ir tad, kad nenotiek šā likuma 29.pantā minētais reālais
   uzbrukums, bet persona kļūdas pēc domā, ka šāds uzbrukums notiek.

   (2) Gadījumos, kad notikuma apstākļi devuši pamatu pieņemt, ka notiek reāls
   uzbrukums, bet persona, kura pielietojusi aizsardzības līdzekļus, nav apzinājusies,
   ka šāds pieņēmums ir kļūdains, turklāt tā nevarēja un tai arī nevajadzēja to
   apzināties, šīs personas darbības vērtējamas kā nepieciešamā aizstāvēšanās.

   (3) Persona, kura pārkāpusi aizstāvēšanās robežas, kas būtu pieļaujamas atbilstoša
   reāla uzbrukuma apstākļos, atbild kā par nepieciešamās aizstāvēšanās robežu
   pārkāpšanu.

   (4) Persona, kura kaitējumu, kas atbilst noziedzīga nodarījuma pazīmēm, šķietamajam
   uzbrucējam rada, neapzinādamās uzbrukuma šķietamību, lai gan konkrētajos apstākļos
   tai vajadzēja un tā varēja to apzināties, atbild par attiecīgo nodarījumu kā tādu,
   kas izdarīts aiz neuzmanības.

   31.pants. Aizturēšana, radot personai kaitējumu

   (1) Aizturēšana, radot personai kaitējumu, ir darbība, kas vērsta pret tādu personu,
   kura izdara vai izdarījusi noziedzīgu nodarījumu. Kriminālatbildība par šo darbību
   neiestājas, ja nav pieļauta personai radītā kaitējuma acīmredzama neatbilstība
   nodarījuma, nepakļaušanās vai pretošanās raksturam.

   (2) Persona, kura, izdarot aizturēšanu, ir pārkāpusi aizturēšanas nosacījumus,
   atbild par šo nosacījumu pārkāpšanu.

   (3) Ja darbības, ar kurām aizturamai personai rada kaitējumu, nav bijušas
   nepieciešamas tās aizturēšanai, atbildība par radīto kaitējumu iestājas uz
   vispārējiem pamatiem.

   (4) Nav krimināli sodāma kaitējuma radīšana aizturamai personai aiz neuzmanības.

   32.pants. Galējā nepieciešamība

   Galējā nepieciešamība ir darbība, ko persona izdara, lai novērstu kaitējumu, kas
   apdraud valsts vai sabiedrības intereses, šīs personas vai citas personas tiesības,
   kā arī šo vai citu personu, ja attiecīgo kaitējumu konkrētos apstākļos nav bijis
   iespējams novērst ar citiem līdzekļiem un ja radītais kaitējums ir mazāks nekā
   novērstais. Galējā nepieciešamība izslēdz kriminālatbildību.

   33.pants. Attaisnojams profesionālais risks

   (1) Kriminālatbildība neiestājas par kaitējumu, kas nodarīts ar profesionālu
   darbību, kurai ir noziedzīga nodarījuma sastāva pazīmes, ja šī darbība izdarīta, lai
   sasniegtu sociāli derīgu mērķi, kuru nebija iespējams sasniegt citādā veidā. Ar šo
   darbību saistītais profesionālais risks uzskatāms par attaisnojamu, ja persona, kas
   pieļāvusi risku, ir darījusi visu, lai novērstu kaitējumu tiesiski aizsargātām
   interesēm.

   (2) Risks nav atzīstams par attaisnotu, ja tas ir apzināti saistīts ar vairāku
   personu dzīvības apdraudējumu vai ar draudiem izraisīt ekoloģisku katastrofu vai
   sabiedrisku postu.

   34.pants. Noziedzīgas pavēles un noziedzīga rīkojuma izpildīšana

   (1) Noziedzīgas pavēles vai noziedzīga rīkojuma izpildīšana personai, kas to
   izpildījusi, ir attaisnojama tikai tādos gadījumos, ja šī persona nav apzinājusies
   pavēles vai rīkojuma noziedzīgo raksturu un tas nav bijis acīmredzams.
   Kriminālatbildība šādos gadījumos tomēr iestājas tad, kad izdarīti noziegumi pret
   cilvēci un mieru, kara noziegumi un genocīds.

   (2) Persona, kas nav izpildījusi noziedzīgu pavēli vai rīkojumu, nav saucama pie
   kriminālatbildības.

   IV nodaļa
   Sods

   35.pants. Sods un tā mērķis

   (1) Krimināllikumā paredzētais sods ir piespiedu līdzeklis, ko personai, kura ir
   vainīga noziedzīga nodarījuma izdarīšanā, šā likuma ietvaros valsts vārdā piespriež
   tiesa vai likumā paredzētajos gadījumos nosaka prokurors, sastādot priekšrakstu par
   sodu.

   (2) Soda mērķis ir:

   1) aizsargāt sabiedrības drošību;

   2) atjaunot taisnīgumu;

   3) sodīt vainīgo personu par izdarīto noziedzīgo nodarījumu;

   4) resocializēt sodīto personu;

   5) panākt, lai notiesātais un citas personas pildītu likumus un atturētos no
   noziedzīgu nodarījumu izdarīšanas.

   (Ar grozījumiem, kas izdarīti ar 28.09.2005. un 13.12.2012. likumu, kas stājas spēkā
   01.04.2013.)

   36.pants. Sodu veidi

   (1) Personai, kura izdarījusi noziedzīgu nodarījumu, var piespriest vienu no šādiem
   pamatsodiem:

   1) (izslēgts ar 01.12.2011. likumu);

   2) brīvības atņemšana;

   3) (izslēgts ar 13.12.2012. likumu);

   4) (izslēgts ar 13.12.2012. likumu);

   5) piespiedu darbs;

   6) naudas sods.

   (2) Bez pamatsoda notiesātajam var piespriest šādus papildsodus:

   1) mantas konfiskācija;

   2) izraidīšana no Latvijas Republikas;

   2^1) piespiedu darbs;

   3) naudas sods;

   4) tiesību ierobežošana;

   5) policijas kontrole;

   5^1) probācijas uzraudzība;

   6) (izslēgts ar 13.12.2012. likumu).

   (3) Personai, kura izdarījusi kriminālpārkāpumu vai mazāk smagu noziegumu,
   prokurors, sastādot priekšrakstu par sodu, var noteikt naudas sodu vai piespiedu
   darbu, kā arī papildsodus — tiesību ierobežošanu vai probācijas uzraudzību.

   (4) Sodu izciešanas kārtību nosaka saskaņā ar likumu.

   (Ar grozījumiem, kas izdarīti ar 12.02.2004., 28.09.2005., 08.12.2005., 21.05.2009.,
   08.07.2011., 01.12.2011. un 13.12.2012. likumu, kas stājas spēkā 01.04.2013.
   Grozījums par otrās daļas 5.punkta izslēgšanu stājas spēkā 01.01.2015. un iekļauts
   likuma redakcijā uz 01.01.2015. Sk. Pārejas noteikumu 10.punktu)

   37.pants. Nāves sods

   (Izslēgts ar 01.12.2011. likumu, kas stājas spēkā 01.01.2012.)

   38.pants. Brīvības atņemšana

   (1) Brīvības atņemšana ir personas piespiedu turēšana ieslodzījumā.

   (2) Brīvības atņemšanu nosaka uz laiku no piecpadsmit dienām līdz piecpadsmit
   gadiem, bet par sevišķi smagiem noziegumiem — uz laiku līdz divdesmit gadiem.

   (2^1) Šajā likumā īpaši paredzētajos gadījumos par kriminālpārkāpumiem un
   noziegumiem, par kuriem šajā likumā paredzēta brīvības atņemšana uz laiku, ne ilgāku
   par pieciem gadiem, var noteikt īslaicīgu brīvības atņemšanu uz laiku līdz trim
   mēnešiem.

   (3) Šajā likumā īpaši paredzētajos gadījumos brīvības atņemšanu var noteikt uz visu
   mūžu (mūža ieslodzījums).

   (4) Brīvības atņemšanas laiks nosakāms gados un mēnešos, bet šajā likumā
   paredzētajos gadījumos — arī dienās.

   (Ar grozījumiem, kas izdarīti ar 16.06.2009. un 13.12.2012. likumu, kas stājas spēkā
   01.04.2013.)

   39.pants. Arests

   (Izslēgts ar 13.12.2012. likumu, kas stājas spēkā 01.04.2013.)

   40.pants. Piespiedu darbs

   (1) Piespiedu darbs kā pamatsods vai papildsods ir piespiedu iesaistīšana
   sabiedrībai nepieciešamajos darbos, ko notiesātais vai persona, kurai piespiedu
   darbs noteikts ar prokurora priekšrakstu par sodu, izcieš, veicot dzīvesvietas
   apvidū piespiedu darba izpildes institūcijas noteiktos darbus no pamatdarba vai
   mācībām brīvajā laikā un bez atlīdzības. Piespiedu darbu kā pamatsodu nosaka uz
   laiku no četrdesmit līdz divsimt astoņdesmit stundām. Prokurors, priekšrakstā par
   sodu nosakot piespiedu darbu, var piemērot ne vairāk kā pusi no šajā pantā paredzētā
   maksimālā piespiedu darba ilguma. Piespiedu darbu kā papildsodu uz laiku no
   četrdesmit līdz simt stundām var noteikt personām, kuras notiesātas nosacīti.

   (2) Piespiedu darbs nav piemērojams darbnespējīgām personām.

   (3) Ja persona, kas notiesāta ar piespiedu darbu, vai persona, kurai piespiedu darbs
   noteikts ar prokurora priekšrakstu par sodu, ļaunprātīgi izvairās no soda
   izciešanas, tiesa neizciesto sodu aizstāj ar īslaicīgu brīvības atņemšanu, četras
   darba stundas rēķinot kā vienu īslaicīgas brīvības atņemšanas dienu.

   (4) Pēc soda izpildes iestādes priekšlikuma tiesa personu, kura notiesāta ar
   piespiedu darbu vai kurai piespiedu darbs noteikts ar prokurora priekšrakstu par
   sodu, var atbrīvot no soda izciešanas, ja piespiedu darbs ir noteikts uz laiku, kas
   nav mazāks par astoņdesmit stundām, un ja persona priekšzīmīgi izpilda piespiedu
   darbu un citus tai uzliktos pienākumus, un ja faktiski ir izciesta ne mazāk kā puse
   no noteiktā soda.

   (Ar grozījumiem, kas izdarīti ar 25.04.2002., 17.10.2002., 28.04.2005., 28.09.2005.,
   16.06.2009. un 13.12.2012. likumu, kas stājas spēkā 01.04.2013.)

   41.pants. Naudas sods

   (1) Naudas sods ir naudas summa, ko tiesa vai prokurors uzliek samaksāt valsts labā
   30 dienu laikā šajā pantā noteiktajos apmēros kā pamatsodu, bet tiesa — arī kā
   papildsodu.

   (2) Naudas sods kā pamatsods atbilstoši noziedzīga nodarījuma kaitīgumam un vainīgā
   mantiskajam stāvoklim nosakāms:

   1) par kriminālpārkāpumu — trīs līdz simt Latvijas Republikā noteikto minimālo
   mēnešalgu apmērā;

   2) par mazāk smagu noziegumu — piecu līdz simt piecdesmit Latvijas Republikā
   noteikto minimālo mēnešalgu apmērā;

   3) par smagu noziegumu, par kuru šajā likumā paredzēta brīvības atņemšana uz laiku,
   ne ilgāku par pieciem gadiem, — desmit līdz divsimt Latvijas Republikā noteikto
   minimālo mēnešalgu apmērā.

   (2^1) Naudas sods nosakāms tādā Latvijas Republikā noteikto minimālo mēnešalgu
   apmērā, kāds tas ir sprieduma taisīšanas dienā, norādot spriedumā šā naudas soda
   summu Latvijas Republikas naudas vienībās. Prokurors var piemērot ne vairāk kā pusi
   no šā panta otrajā daļā paredzētā maksimālā naudas soda apmēra, ievērojot Latvijas
   Republikā noteikto minimālo mēnešalgas apmēru dienā, kad sastādīts priekšraksts par
   sodu, un norādot savā priekšrakstā par sodu šā naudas soda summu Latvijas Republikas
   naudas vienībās.

   (2^2) Atbilstoši noziedzīga nodarījuma kaitīgumam un vainīgā mantiskajam stāvoklim
   tiesa naudas sodu kā pamatsodu var noteikt arī par tāda smaga nozieguma izdarīšanu,
   par kuru šajā likumā paredzēta brīvības atņemšana uz laiku, ilgāku par pieciem
   gadiem, un par sevišķi smaga nozieguma izdarīšanu, ja noziegums nav izraisījis
   cilvēka nāvi, nav radījis smagus miesas bojājumus vai psihiskas dabas traucējumus
   vismaz vienai personai vai mazāk smagus miesas bojājumus vairākām personām, nav
   saistīts ar vardarbību vai vardarbības piedraudējumu, nav saistīts ar narkotisko un
   psihotropo vielu nelegālo apriti un nav izdarīts organizētā grupā, no divsimt vienas
   līdz četrsimt Latvijas Republikā noteikto minimālo mēnešalgu apmērā.

   (3) Naudas sods kā papildsods atbilstoši noziedzīga nodarījuma kaitīgumam un vainīgā
   mantiskajam stāvoklim nosakāms trīs līdz simt Latvijas Republikā noteikto minimālo
   mēnešalgu apmērā sprieduma taisīšanas brīdī, norādot spriedumā šā naudas soda summu
   Latvijas Republikas naudas vienībās.

   (4) Vainīgā mantisko stāvokli nosaka, novērtējot ne tikai tā iespējas nekavējoties
   samaksāt naudas sodu, bet arī iespējas gūt paredzamus ienākumus, kas nodrošinātu tam
   iespēju likumā paredzētajā laikā samaksāt uzlikto naudas sodu.

   (5) Naudas soda samaksu attiecīgi tiesa vai prokurors var sadalīt termiņos vai
   atlikt uz laiku, kas nav ilgāks par vienu gadu no dienas, kad spriedums vai
   priekšraksts par sodu stājies likumīgā spēkā.

   (6) Ja naudas sods nav samaksāts, tad gadījumos, kad tas noteikts līdz trīsdesmit
   minimālo mēnešalgu apmērā, to aizstāj ar īslaicīgu brīvības atņemšanu, vienu
   minimālo mēnešalgu rēķinot kā četras īslaicīgas brīvības atņemšanas dienas, taču ne
   vairāk par trim mēnešiem; ja naudas sods noteikts trīsdesmit vienas līdz divsimt
   minimālo mēnešalgu apmērā, to aizstāj ar brīvības atņemšanu, vienu minimālo
   mēnešalgu rēķinot kā četras brīvības atņemšanas dienas, taču ne vairāk par vienu
   gadu; ja naudas sods noteikts vairāk nekā divsimt minimālo mēnešalgu apmērā, to
   aizstāj ar brīvības atņemšanu, vienu minimālo mēnešalgu rēķinot kā piecas brīvības
   atņemšanas dienas, taču ne vairāk par pieciem gadiem.

   (7) Ja naudas sodu vai tā daļu samaksā laikā, kad notiesātais naudas soda vietā
   izcieš brīvības atņemšanas sodu, viņš atbrīvojams vai brīvības atņemšanas ilgums
   saīsināms atbilstoši samaksātajai naudas soda daļai. Norādītajā veidā saīsinot soda
   laiku, brīvības atņemšanas laiks ieskaitāms atbilstoši tiesas noteiktajam samēram.

   (16.06.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   42.pants. Mantas konfiskācija

   (1) Mantas konfiskācija ir notiesātā īpašumā esošās mantas piespiedu bezatlīdzības
   atsavināšana valsts īpašumā. Mantas konfiskāciju var noteikt kā papildsodu. Var
   konfiscēt arī notiesātā īpašumā esošu mantu, ko tas nodevis citai fiziskajai vai
   juridiskajai personai.

   (2) Mantas konfiskāciju var noteikt tikai šā likuma sevišķajā daļā paredzētajos
   gadījumos.

   (3) Tiesa, nosakot mantas konfiskāciju, konkrēti norāda, kāda manta konfiscējama.
   Tiesa, nosakot mantas konfiskāciju par noziedzīgu nodarījumu pret satiksmes drošību,
   attiecina to uz transportlīdzekli.

   (4) Likums nosaka to notiesātajam vai viņa apgādībā esošajām personām nepieciešamo
   mantu, kas nav konfiscējama.

   (12.02.2004. likuma redakcijā ar grozījumiem, kas izdarīti ar 06.10.2005.,
   21.05.2009. un 13.12.2012. likumu, kas stājas spēkā 01.04.2013.)

   43.pants. Izraidīšana no Latvijas Republikas

   (1) Citas valsts pilsoni vai personu, kurai ir pastāvīgās uzturēšanās atļauja citā
   valstī, var izraidīt no Latvijas Republikas, ja tiesa atzīst, ka, ievērojot lietas
   apstākļus un vainīgā personību, nav pieļaujama viņa atrašanās Latvijas Republikā.

   (2) Šo sodu var piespriest kā papildsodu kopā ar brīvības atņemšanu vai naudas sodu,
   nosakot ieceļošanas aizliegumu uz laiku no trim līdz desmit gadiem un izpildot to
   pēc pamatsoda izciešanas vai pēc atbrīvošanas no soda izciešanas pirms termiņa
   likumā noteiktajā kārtībā, vai pēc sprieduma spēkā stāšanās nosacītas notiesāšanas
   gadījumā. Papildsoda izciešanas laiku skaita no dienas, kad persona izraidīta no
   Latvijas Republikas.

   (Ar grozījumiem, kas izdarīti ar 13.12.2007. un 13.12.2012. likumu, kas stājas spēkā
   01.04.2013.)

   44.pants. Tiesību ierobežošana

   (1) Tiesību ierobežošana ir noteiktu tiesību atņemšana vai tāda aizlieguma
   noteikšana, kas personai neļauj izmantot noteiktas tiesības, ieņemt noteiktu amatu,
   veikt noteiktu profesionālu vai cita veida darbību, apmeklēt noteiktas vietas vai
   pasākumus.

   (2) Tiesību ierobežošana ir papildsods, ko piespriež tiesa, atņemot šā likuma
   sevišķās daļas attiecīgajā pantā minētās tiesības vai nosakot aizliegumu uz laiku no
   viena gada līdz pieciem gadiem, vai ko nosaka prokurors, sastādot priekšrakstu par
   sodu, uz laiku, kas nav ilgāks par pusi no šā likuma sevišķās daļas attiecīgajā
   pantā paredzētā maksimālā tiesību ierobežošanas laika. Ievērojot noziedzīgā
   nodarījuma veidu un raksturu, šā likuma sevišķajā daļā īpaši paredzētajos gadījumos
   personai var ierobežot tiesības arī uz ilgāku laiku, bet ne ilgāku par desmit
   gadiem.

   (3) Atbilstoši noziedzīga nodarījuma raksturam tiesību ierobežošanu tiesa var
   noteikt arī gadījumos, kad šis sods nav paredzēts šā likuma sevišķās daļas attiecīgā
   panta sankcijā, vai papildus šā likuma sevišķās daļas attiecīgā panta sankcijā
   paredzētajam tiesību ierobežojumam noteikt arī citu tiesību ierobežojumu.

   (4) Ja persona notiesāta ar brīvības atņemšanu un ar tiesību ierobežošanu, tad šajā
   pantā minētais aizliegums attiecas tiklab uz laiku, kad persona izcieš brīvības
   atņemšanu, kā arī uz spriedumā noteikto papildsoda izciešanas laiku, skaitot no
   dienas, kad tā beidz izciest pamatsodu. Nosakot šo papildsodu kopā ar nosacītu
   brīvības atņemšanu, papildsoda izciešanas laiku skaita no dienas, kad personai sākas
   noteiktais pārbaudes laiks. Nosakot šo papildsodu kopā ar citiem pamatsoda veidiem,
   papildsoda izciešanas laiku skaita no dienas, kad persona sāk izciest pamatsodu.

   (13.12.2012. likuma redakcijā, kas stājas spēkā 01.04.2013.)

   44.^1 pants. Aizliegums kandidēt Saeimas, Eiropas Parlamenta, republikas pilsētas
   domes un novada domes vēlēšanās

   (Izslēgts ar 13.12.2012. likumu, kas stājas spēkā 01.04.2013.)

   45.pants. Policijas kontrole

   (1) Policijas kontrole ir papildsods, ko tiesa piespriež kā piespiedu līdzekli, lai
   uzraudzītu no brīvības atņemšanas vietas atbrīvotās personas uzvedību un pakļautu šo
   personu policijas iestādes norādītajiem ierobežojumiem. Gadījumos, kad persona ir
   nosacīti pirms termiņa atbrīvota no soda izciešanas, papildsoda — policijas kontrole
   — izpildi uzsāk ar brīdi, kad beigusies personas uzraudzība pēc nosacītas
   pirmstermiņa atbrīvošanas.

   (2) Policijas kontroli piespriež, notiesājot ar brīvības atņemšanu tikai šā likuma
   sevišķajā daļā paredzētajos gadījumos uz laiku no viena gada līdz trim gadiem.

   (3) Pēc brīvības atņemšanas iestādes administratīvās komisijas vai policijas
   iestādes iesnieguma tiesa var samazināt policijas kontroles termiņu vai to atcelt.

   (4) Ja notiesātais papildsoda izciešanas laikā izdarījis jaunu noziedzīgu
   nodarījumu, tiesa neizciesto papildsoda laiku aizstāj ar brīvības atņemšanu un
   nosaka galīgo sodu saskaņā ar šā likuma 51. un 52.pantā paredzētajiem noteikumiem.

   (5) Ja persona, kurai ar tiesas spriedumu noteikta policijas kontrole, ļaunprātīgi
   pārkāpj tās noteikumus, tiesa pēc policijas iestādes iesnieguma var aizstāt
   neizciesto papildsoda laiku, divas policijas kontroles dienas rēķinot kā vienu
   brīvības atņemšanas dienu.

   (6) Policijas kontroles noteikumu pārkāpšana ir ļaunprātīga, ja persona gada laikā
   divas reizes administratīvi sodīta par šādu pārkāpumu.

   (Ar grozījumiem, kas izdarīti ar 16.06.2009. un 13.12.2012. likumu, kas stājas spēkā
   01.04.2013. Sk. Pārejas noteikumu 10.punktu)

   45.^1 pants. Probācijas uzraudzība

   (1) Probācijas uzraudzība ir papildsods, ko piespriež tiesa vai priekšrakstā par
   sodu nosaka prokurors kā piespiedu līdzekli, lai nodrošinātu notiesātās personas vai
   personas, kurai papildsods noteikts ar prokurora priekšrakstu par sodu, uzvedības
   uzraudzību, sekmētu šīs personas resocializāciju un jaunu noziedzīgu nodarījumu
   izdarīšanas novēršanu.

   (2) Probācijas uzraudzību var piemērot tikai šā likuma sevišķajā daļā minētajos
   gadījumos uz laiku no viena gada līdz trim gadiem. Prokurors, priekšrakstā par sodu
   nosakot probācijas uzraudzību, var piemērot ne vairāk kā pusi no šā likuma sevišķās
   daļas attiecīgajā pantā paredzētā maksimālā probācijas uzraudzības ilguma.

   (3) Probācijas uzraudzības laikā notiesātais vai persona, kurai papildsods noteikts
   ar prokurora priekšrakstu par sodu, pilda Valsts probācijas dienesta noteiktos
   pienākumus.

   (4) Ja probācijas uzraudzība piemērota kopā ar brīvības atņemšanu, tās izpildi uzsāk
   pēc pamatsoda izciešanas, bet, ja piemērots naudas sods vai piespiedu darbs, — ar
   brīdi, kad persona sāk izciest pamatsodu. Gadījumos, kad persona ir nosacīti pirms
   termiņa atbrīvota no brīvības atņemšanas soda izpildes, papildsoda — probācijas
   uzraudzības — izpildi uzsāk ar brīdi, kad beigusies personas uzraudzība pēc
   nosacītas pirmstermiņa atbrīvošanas.

   (5) Tiesa pēc Valsts probācijas dienesta iesnieguma saņemšanas var samazināt
   probācijas uzraudzības termiņu vai probācijas uzraudzību atcelt.

   (6) Ja notiesātais vai persona, kurai papildsods noteikts ar prokurora priekšrakstu
   par sodu, papildsoda izciešanas laikā izdara jaunu noziedzīgu nodarījumu, tiesa
   neizciesto papildsoda laiku aizstāj ar brīvības atņemšanu un nosaka galīgo sodu
   saskaņā ar šā likuma 51. un 52.panta noteikumiem.

   (7) Ja persona, kurai ar tiesas spriedumu vai prokurora priekšrakstu par sodu
   noteikta probācijas uzraudzība, bez attaisnojoša iemesla pārkāpj tās noteikumus,
   tiesa pēc Valsts probācijas dienesta iesnieguma saņemšanas var aizstāt neizciesto
   papildsoda laiku, divas probācijas uzraudzības dienas rēķinot kā vienu brīvības
   atņemšanas dienu.

   (08.07.2011. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   V nodaļa
   Soda noteikšana

   46.pants. Soda noteikšanas vispārīgie principi

   (1) Sodu nosaka tādā apmērā, kādu par izdarīto noziedzīgo nodarījumu paredz šā
   likuma sevišķās daļas attiecīgā panta sankcija, ievērojot šā likuma vispārīgās daļas
   noteikumus.

   (2) Nosakot soda veidu, ņem vērā izdarītā noziedzīgā nodarījuma raksturu un radīto
   kaitējumu, kā arī vainīgā personību.

   (3) Nosakot soda mēru, ņem vērā atbildību mīkstinošos un pastiprinošos apstākļus.

   (4) Brīvības atņemšanas sodu par kriminālpārkāpumu un mazāk smagu noziegumu piemēro,
   ja soda mērķis nav sasniedzams, nosakot kādu no attiecīgā panta sankcijā
   paredzētajiem vieglāka soda veidiem.

   (13.12.2012. likuma redakcijā, kas stājas spēkā 01.04.2013.)

   47.pants. Atbildību mīkstinošie apstākļi

   (1) Par atbildību mīkstinošiem atzīstami šādi apstākļi:

   1) noziedzīgā nodarījuma izdarītājs pieteicies par vainīgu, vaļsirdīgi atzinies un
   nožēlojis izdarīto;

   2) vainīgais aktīvi veicinājis noziedzīgā nodarījuma atklāšanu un izmeklēšanu;

   3) vainīgais labprātīgi atlīdzinājis cietušajam ar noziedzīgo nodarījumu radīto
   kaitējumu vai novērsis radīto kaitējumu;

   4) vainīgais sekmējis citas personas nozieguma atklāšanu;

   5) noziedzīgais nodarījums izdarīts cietušā prettiesiskas vai amorālas uzvedības
   ietekmē;

   6) noziedzīgais nodarījums izdarīts, pārkāpjot nepieciešamās aizstāvēšanās, galējās
   nepieciešamības, noziedzīgo nodarījumu izdarījušās personas aizturēšanas,
   attaisnojama profesionālā riska, pavēles un rīkojuma izpildīšanas tiesiskuma
   nosacījumus;

   7) noziedzīgo nodarījumu izdarījusi persona ierobežotas pieskaitāmības stāvoklī.

   (2) Nosakot sodu, par atbildību mīkstinošu apstākli var atzīt arī citu ar izdarīto
   noziedzīgo nodarījumu saistītu apstākli, kurš šajā likumā nav paredzēts.

   (3) Par atbildību mīkstinošu apstākli nav atzīstams tāds apstāklis, kurš šajā likumā
   paredzēts kā noziedzīga nodarījuma sastāva pazīme.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   48.pants. Atbildību pastiprinošie apstākļi

   (1) Par atbildību pastiprinošiem var atzīt šādus apstākļus:

   1) noziedzīgais nodarījums veido noziedzīgu nodarījumu reālo kopību vai noziedzīgu
   nodarījumu recidīvu;

   2) noziedzīgais nodarījums izdarīts personu grupā;

   3) noziedzīgais nodarījums izdarīts, ļaunprātīgi izmantojot dienesta stāvokli vai
   citas personas uzticību;

   4) noziedzīgais nodarījums izraisījis smagas sekas;

   5) noziedzīgais nodarījums izdarīts pret sievieti, apzinoties, ka viņa ir
   grūtniecības stāvoklī;

   6) noziedzīgais nodarījums izdarīts pret personu, kas nav sasniegusi piecpadsmit
   gadu vecumu, vai pret personu, izmantojot tās bezpalīdzības stāvokli vai vecuma
   nevarību;

   7) noziedzīgais nodarījums izdarīts pret personu, izmantojot tās dienesta, materiālo
   vai citādu atkarību no vainīgā;

   8) noziedzīgais nodarījums izdarīts ar sevišķu cietsirdību vai ņirgājoties par
   cietušo;

   9) noziedzīgais nodarījums izdarīts, izmantojot sabiedriskā posta apstākļus;

   10) noziedzīgais nodarījums izdarīts, lietojot ieročus vai sprāgstošas vielas vai
   citā vispārbīstamā veidā;

   11) noziedzīgais nodarījums izdarīts mantkārīgu tieksmju dēļ;

   12) noziedzīgais nodarījums izdarīts alkohola, narkotisko, psihotropo, toksisko vai
   citu apreibinošu vielu ietekmē;

   13) noziedzīgo nodarījumu izdarījusī persona nolūkā panākt soda samazināšanu ir
   sniegusi apzināti nepatiesas ziņas par citas personas izdarītu noziedzīgo
   nodarījumu;

   14) noziedzīgs nodarījums izdarīts rasistisku motīvu dēļ;

   15) noziedzīgs nodarījums, kas saistīts ar vardarbību vai vardarbības piedraudējumu,
   izdarīts pret personu, ar kuru noziedzīgā nodarījuma izdarītājs ir pirmajā vai
   otrajā radniecības pakāpē, vai pret laulāto vai bijušo laulāto, vai pret personu, ar
   kuru noziedzīgā nodarījuma izdarītājs ir vai ir bijis nereģistrētās laulāto
   attiecībās, vai pret personu, ar kuru noziedzīgā nodarījuma izdarītājam ir kopīga
   (nedalīta) saimniecība.

   (2) Ievērojot noziedzīgā nodarījuma raksturu, var neatzīt par atbildību pastiprinošu
   jebkuru no šā panta pirmajā daļā minētajiem apstākļiem.

   (3) Nosakot sodu, nevar atzīt par atbildību pastiprinošiem tādus apstākļus, kuri nav
   norādīti šajā likumā.

   (4) Par atbildību pastiprinošu apstākli nav atzīstams tāds apstāklis, kurš šajā
   likumā paredzēts kā noziedzīga nodarījuma sastāva pazīme.

   (Ar grozījumiem, kas izdarīti ar 27.05.2004., 12.10.2006., 21.10.2010. un
   13.12.2012. likumu, kas stājas spēkā 01.04.2013.)

   49.pants. Vieglāka soda noteikšana nekā likumā paredzētais sods

   (1) Ja tiesa, ievērojot vairākus vainīgā atbildību mīkstinošos apstākļus un vainīgā
   personību, atzīst par nepieciešamu noteikt viņam sodu, kas ir zemāks par minimālo
   robežu, kāda par attiecīgo noziedzīgo nodarījumu paredzēta likumā, tā var sodu
   attiecīgi mīkstināt, spriedumā obligāti norādot šāda nolēmuma motīvus.

   (1^1) Nosakot brīvības atņemšanas sodu, kas ir zemāks par minimālo robežu, kāda par
   attiecīgo noziedzīgo nodarījumu paredzēta šā likuma sevišķajā daļā, personai
   nedrīkst piespriest mazāk kā:

   1) pusi no attiecīgā panta sankcijā paredzētā minimālā soda par smaga nozieguma
   izdarīšanu;

   2) divas trešdaļas no attiecīgā panta sankcijā paredzētā minimālā soda par sevišķi
   smaga nozieguma izdarīšanu.

   (2) Tiesa, ievērojot vairākus vainīgā atbildību mīkstinošos apstākļus un vainīgā
   personību, par tāda smaga nozieguma izdarīšanu, par kuru šajā likumā paredzēta
   brīvības atņemšana uz laiku, ilgāku par pieciem gadiem, un par sevišķi smaga
   nozieguma izdarīšanu var noteikt vieglāka soda veidu, ja attiecīgais noziegums nav
   izraisījis cilvēka nāvi, nav radījis smagus miesas bojājumus vai psihiskas dabas
   traucējumus vismaz vienai personai vai mazāk smagus miesas bojājumus vairākām
   personām, nav saistīts ar vardarbību vai vardarbības piedraudējumu, nav saistīts ar
   narkotisko un psihotropo vielu nelegālo apriti un nav izdarīts organizētā grupā.

   (3) Šā panta pirmā un otrā daļa nav piemērojama, ja tiesa ir atzinusi, ka
   noziedzīgais nodarījums izdarīts atbildību pastiprinošos apstākļos.

   (4) (Izslēgta ar 08.11.2007. likumu.)

   (Ar grozījumiem, kas izdarīti ar 25.04.2002., 08.11.2007. un 13.12.2012. likumu, kas
   stājas spēkā 01.04.2013.)

   49.^1 pants. Soda noteikšana, ja nav ievērotas tiesības uz kriminālprocesa
   pabeigšanu saprātīgā termiņā

   (1) Ja tiesa konstatē, ka nav ievērotas personas tiesības uz kriminālprocesa
   pabeigšanu saprātīgā termiņā, tā var:

   1) šo apstākli ņemt vērā pie soda noteikšanas un sodu mīkstināt;

   2) noteikt sodu, kas ir zemāks par minimālo robežu, kāda par attiecīgo noziedzīgo
   nodarījumu paredzēta likumā;

   3) noteikt citu, vieglāku soda veidu, nekā par attiecīgo noziedzīgo nodarījumu
   paredzēts likumā.

   (2) Ja tiesa konstatē, ka nav ievērotas personas tiesības uz kriminālprocesa
   pabeigšanu saprātīgā termiņā un persona izdarījusi noziegumu, par kuru
   Krimināllikuma Sevišķās daļas panta sankcijā paredzēts mūža ieslodzījums, tiesa mūža
   ieslodzījuma vietā var noteikt brīvības atņemšanu uz divdesmit gadiem.

   (21.10.2010. likuma redakcijā ar grozījumiem, kas izdarīti ar 01.12.2011. likumu,
   kas stājas spēkā 01.01.2012.)

   50.pants. Soda noteikšana par vairākiem noziedzīgiem nodarījumiem

   (1) Ja persona izdarījusi vairākus patstāvīgus noziedzīgus nodarījumus, tiesa,
   taisot spriedumu, vai prokurors, sastādot priekšrakstu par sodu, nosaka sodu
   atsevišķi par katru noziedzīgo nodarījumu. Šādā gadījumā galīgais sods nosakāms pēc
   noziedzīgu nodarījumu kopības, ietverot vieglāko sodu smagākajā vai arī pilnīgi vai
   daļēji saskaitot piespriestos sodus.

   (2) Ja visi noziedzīgie nodarījumi, kas veido noziedzīgu nodarījumu kopību, ir
   kriminālpārkāpumi vai mazāk smagi noziegumi, galīgais sods nosakāms, ietverot
   vieglāko sodu smagākajā vai arī pilnīgi vai daļēji saskaitot piespriestos sodus.
   Šādā gadījumā kopējais soda apmērs vai laiks drīkst pārsniegt maksimālo soda apmēru
   vai laiku, kāds paredzēts par smagāko no izdarītajiem noziedzīgajiem nodarījumiem,
   bet ne vairāk kā par pusi no maksimālā soda apmēra vai laika, kāds paredzēts par
   smagāko no izdarītajiem noziedzīgajiem nodarījumiem. Prokurors, sastādot
   priekšrakstu par sodu, kopējo soda apmēru vai laiku nedrīkst noteikt lielāku par
   maksimālo soda apmēru vai laiku, kāds paredzēts par smagāko no izdarītajiem
   noziedzīgajiem nodarījumiem.

   (3) Ja vismaz viens noziedzīgais nodarījums, kas veido noziedzīgu nodarījumu kopību,
   ir smags vai sevišķi smags noziegums, galīgais sods tiek noteikts, pilnīgi vai
   daļēji saskaitot piespriestos sodus. Šādā gadījumā kopējais soda apmērs vai laiks
   drīkst pārsniegt maksimālo soda apmēru vai laiku, kāds paredzēts par smagāko no
   izdarītajiem noziedzīgajiem nodarījumiem, bet ne vairāk kā par pusi no maksimālā
   soda apmēra vai laika, kāds paredzēts par smagāko no izdarītajiem noziedzīgajiem
   nodarījumiem. Saskaitīto brīvības atņemšanas sodu (izņemot mūža ieslodzījumu)
   kopējais laiks nedrīkst pārsniegt divdesmit piecus gadus, bet, ja izdarīts sevišķi
   smags noziegums, kura rezultātā iestājusies cietušā nāve, brīvības atņemšanas soda
   kopējo laiku var noteikt arī uz visu mūžu (mūža ieslodzījums).

   (4) Papildsods, tāpat kā pamatsods, vispirms nosakāms atsevišķi par katru noziedzīgo
   nodarījumu, bet pēc tam pēc noziedzīgu nodarījumu kopības kopā ar pamatsodu. Pēc
   noziedzīgu nodarījumu kopības noteiktajam pamatsodam pievieno papildsodus, kas
   piespriesti atsevišķi par katru noziedzīgo nodarījumu.

   (5) Tādā pašā kārtībā tiesa nosaka sodu, ja pēc sprieduma taisīšanas vai prokurora
   priekšraksta par sodu sastādīšanas konstatēts, ka persona vainīga vēl citā
   noziedzīgā nodarījumā, ko tā izdarījusi pirms sprieduma taisīšanas vai prokurora
   priekšraksta par sodu sastādīšanas pirmajā lietā. Šajā gadījumā soda laikā
   ieskaitāms sods, kas pilnīgi vai daļēji jau izciests pēc pirmā sprieduma vai
   prokurora priekšraksta par sodu. Ja brīvības atņemšanas laiks, kas spriedumā
   noteikts nosacīti, ir lielāks par citā spriedumā noteikto brīvības atņemšanas laiku,
   tad brīvības atņemšanas laiks, kas noteikts nosacīti, pilnīgi vai daļēji saskaitāms
   ar brīvības atņemšanas laiku.

   (6) Šā panta kārtībā noteiktā galīgā soda kopējais apmērs vai laiks drīkst pārsniegt
   attiecīgajam soda veidam noteikto maksimālo apmēru vai laiku.

   (Ar grozījumiem, kas izdarīti ar 21.10.2010. un 13.12.2012. likumu, kas stājas spēkā
   01.04.2013.)

   51.pants. Soda noteikšana pēc vairākiem spriedumiem

   (1) Ja notiesātais pēc sprieduma taisīšanas, bet pirms pilnīgas soda izciešanas
   izdarījis jaunu noziedzīgu nodarījumu, tiesa jaunajā spriedumā noteiktajam sodam
   pilnīgi vai daļēji pievieno sodu, kas nav izciests pēc iepriekšējā sprieduma.

   (1^1) Nosakot sodu pēc vairākiem spriedumiem, sodam pievieno ne mazāk kā vienu
   trešdaļu no neizciestā soda, ja:

   1) persona, kura sodīta par smagu vai sevišķi smagu noziegumu, neizciestā soda laikā
   izdarījusi smagu vai sevišķi smagu noziegumu;

   2) ir konstatēts noziedzīgu nodarījumu recidīvs;

   3) jaunais noziedzīgais nodarījums ir izdarīts tiesas noteiktajā pārbaudes laikā;

   4) jaunais noziedzīgais nodarījums ir izdarīts laikā, kad persona ir bijusi nosacīti
   pirms termiņa atbrīvota no pamatsoda izciešanas.

   (2) Galīgajam sodam pēc vairākiem spriedumiem jābūt lielākam par sodu, kāds noteikts
   par jaunu izdarītu noziedzīgu nodarījumu, kā arī par neizciestā soda daļu pēc
   iepriekšējā sprieduma.

   (3) Saskaitot sodus pēc vairākiem spriedumiem, kopējais soda apmērs vai laiks drīkst
   pārsniegt attiecīgajam soda veidam noteikto maksimālo apmēru vai laiku, bet ne
   vairāk kā par pusi no attiecīgajam soda veidam noteiktā maksimālā apmēra vai laika.
   Saskaitīto brīvības atņemšanas sodu (izņemot mūža ieslodzījumu) kopējais laiks
   nedrīkst pārsniegt trīsdesmit gadus, bet, ja izdarīts sevišķi smags noziegums, kura
   rezultātā iestājusies cietušā nāve, brīvības atņemšanas soda kopējo laiku var
   noteikt arī uz visu mūžu (mūža ieslodzījums).

   (4) Spriedums šā likuma 51. un 52.panta izpratnē ir arī prokurora priekšraksts par
   sodu.

   (Ar grozījumiem, kas izdarīti ar 13.12.2007., 21.10.2010. un 13.12.2012. likumu, kas
   stājas spēkā 01.04.2013.)

   52.pants. Sodu saskaitīšanas un aizstāšanas noteikumi

   (1) Saskaitot sodus par vairākiem noziedzīgiem nodarījumiem vienā spriedumā vai pēc
   vairākiem spriedumiem, brīvības atņemšanas soda viena diena atbilst:

   1) (izslēgts ar 13.12.2012. likumu);

   2) astoņām piespiedu darba stundām;

   3) divām policijas kontroles dienām;

   4) divām probācijas uzraudzības dienām.

   (2) Naudas sods, tiesību ierobežošana, ja šie sodi tiek piespriesti kopā ar brīvības
   atņemšanas sodu, piespiedu darbu, tiek izpildīti patstāvīgi. Nosacītas notiesāšanas
   gadījumā papildsods — piespiedu darbs — tiek izpildīts patstāvīgi, sākoties
   pārbaudes laikam.

   (2^1) Ja par vairākiem noziedzīgiem nodarījumiem vienā spriedumā vai pēc vairākiem
   spriedumiem ir piespriesti pamatsodi — piespiedu darbs un brīvības atņemšana, kuras
   termiņš kopā nepārsniedz trīs gadus, tad sodu — piespiedu darbs — izpilda
   patstāvīgi. Šādos gadījumos piespiedu darba izpildi uzsāk pēc brīvības atņemšanas
   soda izciešanas, bet nosacītas notiesāšanas gadījumā — uzreiz pēc sprieduma spēkā
   stāšanās.

   (3) Nosakot sodus, kas nav minēti šā panta pirmajā daļā, tiesa, ņemot vērā
   iepriekšējo apcietinājumu, izciestā soda daļu vai medicīniska rakstura piespiedu
   līdzekļu piemērošanas laiku, var mīkstināt sodu vai pilnīgi atbrīvot vainīgo no soda
   izciešanas.

   (4) Soda termiņus skaita gados, mēnešos un dienās. Apcietinājumu tiesa ieskaita soda
   laikā, vienu apcietinājuma dienu rēķinot kā vienu brīvības atņemšanas dienu.

   (5) Apcietinājumu un izciestā soda daļu soda termiņā ieskaita atbilstoši šā panta
   pirmās daļas noteikumiem.

   (6) Mājas arestu ieskaita brīvības atņemšanas soda termiņā. Viena mājas aresta diena
   atbilst vienai brīvības atņemšanas dienai.

   (Ar grozījumiem, kas izdarīti ar 12.06.2003., 28.09.2005., 16.06.2009., 08.07.2011.
   un 13.12.2012. likumu, kas stājas spēkā 01.04.2013. Sk. Pārejas noteikumu 10.punktu)

   53.pants. Soda noteikšana par sagatavošanos noziegumam un par nozieguma mēģinājumu

   Nosakot sodu par sagatavošanos noziegumam vai par nozieguma mēģinājumu, tiesa ņem
   vērā vainīgā izdarīto darbību raksturu un ar tām radīto kaitējumu, noziedzīgā nodoma
   realizēšanas pakāpi un iemeslus, kuru dēļ noziegums nav izdarīts līdz galam.

   54.pants. Soda noteikšana par noziedzīgu nodarījumu, kas izdarīts līdzdalībā

   (1) Nosakot sodu noziedzīga nodarījuma līdzdalībniekiem, tiesa ņem vērā katra
   līdzdalības raksturu un lomu izdarītajā noziedzīgajā nodarījumā.

   (2) Atbildību pastiprinošos un mīkstinošos apstākļus, kas attiecas uz atsevišķu
   līdzdalībnieku, tiesa ņem vērā, nosakot sodu tikai šim līdzdalībniekam.

   55.pants. Nosacīta notiesāšana

   (1) Ja, nosakot sodu — brīvības atņemšana — ilgāku par trim mēnešiem, bet ne ilgāku
   par pieciem gadiem, tiesa, ņemot vērā izdarītā noziedzīgā nodarījuma raksturu un
   radīto kaitējumu, vainīgā personību un citus lietas apstākļus, iegūst pārliecību, ka
   vainīgais, sodu neizciešot, turpmāk neizdarīs likumpārkāpumus, tā vainīgo var
   notiesāt nosacīti.

   (2) Šajā gadījumā tiesa nolemj sodu neizpildīt, ja tās noteiktajā pārbaudes laikā
   notiesātais neizdarīs jaunu noziedzīgu nodarījumu, nepārkāps sabiedrisko kārtību un
   izpildīs tiesas uzliktos un kriminālsodu izpildi reglamentējošā likumā noteiktos
   pienākumus.

   (3) Nosacīti notiesājot, tiesa nosaka pārbaudes laiku no sešiem mēnešiem līdz
   pieciem gadiem. Pārbaudes laiks sākas ar tiesas sprieduma spēkā stāšanās dienu.
   Noteiktais pārbaudes laiks nevar būt mazāks par piemēroto brīvības atņemšanas laiku.

   (4) Nosacīti notiesājot, spriedumā norādāmi apstākļi, kuru dēļ tiesa atzinusi par
   lietderīgu sodu neizpildīt, kā arī iemesli, kāpēc notiesātajam uzlikti attiecīgie
   pienākumi.

   (5) Nosacīti notiesājot, var piespriest papildsodus, izņemot probācijas uzraudzību.
   (Grozījumi par papildsoda — policijas kontroles — izslēgšanu stājas spēkā
   01.01.2015. Sk. Pārejas noteikumu 10.punktu)

   (6) Nosacīti notiesājot, tiesa var uzlikt notiesātajam par pienākumu:

   1) noteiktā termiņā novērst radīto kaitējumu;

   2) nemainīt dzīvesvietu bez Valsts probācijas dienesta piekrišanas;

   3) piedalīties probācijas programmās saskaņā ar Valsts probācijas dienesta
   norādījumiem;

   4) neapmeklēt noteiktas vietas;

   5) noteiktā laikā atrasties savā dzīvesvietā;

   6) ievērot citus nosacījumus, kurus tiesa atzīst par nepieciešamiem soda mērķa
   sasniegšanai.

   (7) Nosacīti notiesājot, tiesa var uzlikt notiesātajam, kas izdarījis noziedzīgu
   nodarījumu alkohola, narkotisko, psihotropo vai toksisko vielu atkarības dēļ,
   pienākumu ārstēties no alkohola, narkotisko, psihotropo vai toksisko vielu
   atkarības, ja viņš tam piekrīt.

   (8) Tiesa nosacīti notiesātajam pārbaudes laikā uzliktos pienākumus var pilnīgi vai
   daļēji atcelt.

   (9) Ja nosacīti notiesātais bez attaisnojoša iemesla nepilda papildsodu, tiesas
   uzliktos vai kriminālsodu izpildi reglamentējošā likumā noteiktos pienākumus vai
   atkārtoti izdara administratīvo pārkāpumu, par ko viņam uzlikts administratīvais
   sods, tiesa, pamatojoties uz tās iestādes iesniegumu, kurai uzdots kontrolēt
   notiesātā uzvedību, var pieņemt lēmumu par spriedumā noteiktā soda izpildīšanu
   notiesātajam vai pārbaudes termiņa pagarināšanu līdz vienam gadam.

   (10) Ja nosacīti notiesātais pārbaudes laikā izdara jaunu noziedzīgu nodarījumu,
   viņam piespriestais sods ir izpildāms un tiesa nosaka sodu saskaņā ar šā likuma 51.
   un 52.pantā paredzētajiem noteikumiem.

   (10^1) Ja nosacīti notiesātais jaunu noziedzīgu nodarījumu izdarījis aiz neuzmanības
   vai ir nepilngadīgs un ja par jauno noziedzīgo nodarījumu viņš ir atbrīvots no
   kriminālatbildības atbilstoši šā likuma 58.pantam vai atbrīvots no soda atbilstoši
   šā likuma 59.pantam, vai par jauno noziedzīgo nodarījumu viņam kā pamatsods noteikts
   naudas sods vai piespiedu darbs, tiesa var pieņemt lēmumu par pārbaudes laika
   pagarināšanu līdz vienam gadam, uzliekot šā panta sestajā daļā paredzētos pienākumus
   vai bez tā.

   (11) Nosacīta notiesāšana nav nosakāma personai par tīša nozieguma izdarīšanu, ja
   persona agrāk bijusi notiesāta ar brīvības atņemšanu un sodāmība par to nav noņemta
   vai dzēsta likumā noteiktajā kārtībā.

   (Ar grozījumiem, kas izdarīti ar 18.12.2003., 27.05.2004., 12.02.2004., 21.06.2007.,
   13.12.2007., 08.11.2007., 08.07.2011. un 13.12.2012. likumu, kas stājas spēkā
   01.04.2013. Grozījumi piektajā daļā par papildsoda — policijas kontroles —
   izslēgšanu stājas spēkā 01.01.2015. Sk. Pārejas noteikumu 10.punktu)

   VI nodaļa
   Atbrīvošana no kriminālatbildības un soda

   56.pants. Kriminālatbildības noilgums

   (1) Personu nevar saukt pie kriminālatbildības, ja no dienas, kad tā izdarījusi
   noziedzīgu nodarījumu, pagājis šāds laiks:

   1) (izslēgts ar 21.10.2010. likumu);

   2) divi gadi no kriminālpārkāpuma izdarīšanas dienas;

   3) pieci gadi no mazāk smaga nozieguma izdarīšanas dienas;

   4) desmit gadi no smaga nozieguma izdarīšanas dienas;

   5) piecpadsmit gadi no sevišķi smaga nozieguma izdarīšanas dienas, izņemot
   noziegumu, par kuru saskaņā ar likumu var piespriest mūža ieslodzījumu;

   6) divdesmit gadi no smaga vai sevišķi smaga nozieguma izdarīšanas dienas, ja
   noziegums bijis vērsts pret nepilngadīgas personas tikumību un dzimumneaizskaramību,
   izņemot noziegumu, par kuru saskaņā ar likumu var piespriest mūža ieslodzījumu.

   (2) Noilguma termiņu aprēķina no dienas, kad izdarīts noziedzīgs nodarījums, līdz
   apsūdzības izsniegšanai vai oficiālā izdošanas lūguma paziņošanai apsūdzētajam, ja
   apsūdzētais uzturas citā valstī un izsludināta viņa meklēšana.

   (3) Noilgums tiek pārtraukts, ja līdz šā panta pirmajā daļā norādīto termiņu
   izbeigšanās brīdim persona, kas izdarījusi noziedzīgo nodarījumu, izdara jaunu
   noziedzīgu nodarījumu. Šajā gadījumā noilguma laiku, kas paredzēts par smagāko no
   izdarītajiem noziedzīgajiem nodarījumiem, sāk skaitīt no jaunā noziedzīgā nodarījuma
   izdarīšanas brīža.

   (4) Jautājumu par noilguma piemērošanu personai, kas izdarījusi noziegumu, par kuru
   var piespriest mūža ieslodzījumu, izlemj tiesa, ja no nozieguma izdarīšanas dienas
   pagājuši trīsdesmit gadi.

   (Ar grozījumiem, kas izdarīti ar 20.05.2004., 28.09.2005., 12.10.2006., 21.10.2010.,
   01.12.2011. un 13.12.2012. likumu, kas stājas spēkā 01.04.2013.)

   57.pants. Noilguma neiestāšanās

   Personai, kas izdarījusi noziegumu pret cilvēci, noziegumu pret mieru, kara
   noziegumu vai piedalījusies genocīdā, kriminālatbildības noilgums neiestājas.

   58.pants. Atbrīvošana no kriminālatbildības

   (1) No kriminālatbildības var atbrīvot personu, kas izdarījusi noziedzīgu
   nodarījumu, kuram gan ir šajā likumā paredzētā nodarījuma pazīmes, bet ar kuru nav
   radīts tāds kaitējums, lai vajadzētu piespriest kriminālsodu.

   (2) Personu, kas izdarījusi kriminālpārkāpumu vai mazāk smagu noziegumu, izņemot
   noziedzīgus nodarījumus, kuru rezultātā iestājusies cilvēka nāve, var atbrīvot no
   kriminālatbildības, ja ir izlīgums ar cietušo vai viņa pārstāvi un persona pēdējā
   gada laikā nav tikusi atbrīvota no kriminālatbildības par tīša noziedzīga nodarījuma
   izdarīšanu, noslēdzot izlīgumu, un pilnīgi novērsusi ar izdarīto noziedzīgo
   nodarījumu radīto kaitējumu vai atlīdzinājusi nodarīto zaudējumu.

   (3) No kriminālatbildības var atbrīvot personu, kura būtiski palīdzējusi atklāt
   smagu vai sevišķi smagu noziegumu, kas ir smagāks vai bīstamāks par šīs personas
   pašas izdarīto noziedzīgo nodarījumu. Šis nosacījums nav piemērojams personai, kura
   tiek saukta pie kriminālatbildības par sevišķi smagu noziegumu izdarīšanu, kas
   paredzēti šā likuma 116., 117., 118., 125., 159., 160., 176., 190.^1, 251., 252. un
   253.^1 pantā, vai personai, kura pati izveidojusi vai vadījusi organizētu grupu vai
   bandu.

   (4) Personu no kriminālatbildības var atbrīvot arī šā likuma sevišķajā daļā īpaši
   paredzētajos gadījumos.

   (5) No kriminālatbildības personu var atbrīvot, ja konstatē, ka nav ievērotas tās
   tiesības uz kriminālprocesa pabeigšanu saprātīgā termiņā.

   (6) Personu var atbrīvot no kriminālatbildības, ja tā noziedzīgu nodarījumu
   izdarījusi laikā, kad bija pakļauta cilvēku tirdzniecībai un tika piespiesta to
   izdarīt.

   (Ar grozījumiem, kas izdarīti ar 25.04.2002., 28.09.2005., 21.05.2009., 21.10.2010.
   un 13.12.2012. likumu, kas stājas spēkā 01.04.2013.)

   58.^1 pants. Nosacīta atbrīvošana no kriminālatbildības

   (1) Personu, kas izdarījusi kriminālpārkāpumu vai mazāk smagu noziegumu, prokurors
   var atbrīvot no kriminālatbildības nosacīti, ja, ņemot vērā nodarījuma raksturu un
   radīto kaitējumu, apsūdzēto raksturojošas ziņas un citus lietas apstākļus, iegūta
   pārliecība, ka apsūdzētais turpmāk neizdarīs noziedzīgus nodarījumus.

   (1^1) Prokurors likumā noteiktajā kārtībā var atbrīvot no kriminālatbildības
   nosacīti arī personu, kuru apsūdz smaga nozieguma izdarīšanā un kura būtiski
   palīdzējusi atklāt smagu vai sevišķi smagu noziegumu, kas ir smagāks vai bīstamāks
   par šīs personas pašas izdarīto noziedzīgo nodarījumu. Šis nosacījums nav
   piemērojams personai, kura tiek saukta pie kriminālatbildības par smagu noziegumu
   izdarīšanu, kas paredzēti šā likuma 125., 159., 160., 176., 190.^1, 251., 252. un
   253.^1 pantā, vai personai, kura pati bijusi nozieguma organizētāja.

   (2) Nosacīti atbrīvojot no kriminālatbildības, prokurors nolemj neturpināt personas
   kriminālvajāšanu par šo nodarījumu, ja pārbaudes laikā tā neizdarīs jaunu noziedzīgu
   nodarījumu un izpildīs uzliktos pienākumus.

   (3) Nosacīti atbrīvojot no kriminālatbildības, prokurors personai nosaka pārbaudes
   laiku no trim līdz astoņpadsmit mēnešiem. Pārbaudes laiks sākas ar prokurora lēmuma
   spēkā stāšanās dienu.

   (4) Nosacīti atbrīvojot no kriminālatbildības, prokurors personai ar tās piekrišanu
   var uzlikt par pienākumu:

   1) atvainoties cietušajam;

   2) noteiktā termiņā novērst radīto kaitējumu;

   2^1) nemainīt dzīvesvietu bez Valsts probācijas dienesta piekrišanas;

   3) periodiski reģistrēties Valsts probācijas dienestā un piedalīties probācijas
   programmās saskaņā ar Valsts probācijas dienesta norādījumiem;

   3^1) informēt par dzīvesvietas maiņu;

   4) atturēties no noteiktas rīcības vai nodarbošanās veidiem;

   5) ārstēties no alkohola, narkotisko, psihotropo, toksisko vielu vai citas
   atkarības.

   (5) Ja persona, kura nosacīti atbrīvota no kriminālatbildības, pārbaudes laikā
   izdara jaunu tīšu noziedzīgu nodarījumu vai neizpilda uzliktos pienākumus, tās
   kriminālvajāšana tiek turpināta.

   (20.06.2002. likuma redakcijā ar grozījumiem, kas izdarīti ar 18.12.2003.,
   27.05.2004., 21.06.2007., 21.05.2009. un 16.06.2009. likumu, kas stājas spēkā
   01.07.2009. Ceturtās daļas 2.^1 un 3.punktu nepiemēro līdz 31.12.2012. Sk. Pārejas
   noteikumus.)

   59.pants. Atbrīvošana no soda vai soda izciešanas

   (1) Notiesātā atbrīvošanu no soda vai soda izciešanas, kā arī piespriestā soda
   mīkstināšanu, izņemot atbrīvošanu no soda vai soda mīkstināšanu amnestijas un
   apžēlošanas kārtībā, var izdarīt tikai tiesa likumā norādītajos gadījumos un
   kārtībā.

   (2) Pilngadību nesasniegušās personas tiesa var atbrīvot no soda šajā likumā
   paredzētajos gadījumos, nosakot audzinoša rakstura piespiedu līdzekļus.

   (3) Tiesa personu var atbrīvot no soda arī šā likuma 58.pantā paredzētajos
   gadījumos.

   (4) Tiesa personu, kas izdarījusi kriminālpārkāpumu vai mazāk smagu noziegumu
   alkohola, narkotisko, psihotropo vai toksisko vielu atkarības dēļ, var atbrīvot no
   soda izciešanas, ja šī persona piekritusi ārstēties no alkohola, narkotisko,
   psihotropo vai toksisko vielu atkarības. Sods izpildāms, ja persona tiesas
   noteiktajā laikā nav uzsākusi ārstēšanos vai pēc tam izvairījusies no ārstēšanās.

   (5) Ja persona, kura notiesāta par noziedzīgu nodarījumu vai kurai sods noteikts ar
   prokurora priekšrakstu par sodu, pēc sprieduma pasludināšanas vai pēc tam, kad
   prokurors izdevis priekšrakstu par sodu, saslimusi ar gara slimību, kas tai atņēmusi
   iespēju saprast savu rīcību vai to vadīt, tiesa atbrīvo šo personu no soda
   izciešanas. Tai var noteikt medicīniska rakstura piespiedu līdzekļus saskaņā ar šajā
   likumā paredzētajiem nosacījumiem.

   (6) Ja persona, kura notiesāta par noziedzīgu nodarījumu vai kurai sods noteikts ar
   prokurora priekšrakstu par sodu, slimo ar citu smagu, neārstējamu slimību, tiesa var
   atbrīvot šo personu no soda izciešanas.

   (Ar grozījumiem, kas izdarīti ar 27.05.2004., 13.12.2007. un 13.12.2012. likumu, kas
   stājas spēkā 01.04.2013.)

   60.pants. Soda samazināšana izņēmuma gadījumos

   Ja notiesātā persona palīdzējusi atklāt citas personas izdarītu noziegumu, kas ir
   tikpat smags, smagāks vai bīstamāks par šīs personas pašas izdarīto noziedzīgo
   nodarījumu, tiesa, ar kuras spriedumu šī persona ir notiesāta, var samazināt
   spriedumā noteikto sodu, bet piespriesto mūža ieslodzījumu aizstāt ar brīvības
   atņemšanu uz divdesmit gadiem.

   (21.05.2009. likuma redakcijā ar grozījumiem, kas izdarīti ar 01.12.2011. likumu,
   kas stājas spēkā 01.01.2012.)

   61.pants. Nosacīta pirmstermiņa atbrīvošana no soda

   (1) Personu, kas notiesāta ar brīvības atņemšanu, izņemot īslaicīgu brīvības
   atņemšanu, var nosacīti pirms termiņa atbrīvot no pamatsoda izciešanas, ja ir pamats
   uzskatīt, ka tā pēc atbrīvošanas spēs iekļauties sabiedrībā, neizdarot noziedzīgu
   nodarījumu.

   (2) Ņemot vērā notiesātā personību un uzvedību soda izciešanas laikā, nosacītu
   pirmstermiņa atbrīvošanu no soda var noteikt, ja:

   1) notiesātais ir sasniedzis noteiktu resocializācijas rezultātu;

   2) notiesātais atbilstoši iespējām ir labprātīgi atlīdzinājis ar noziedzīgo
   nodarījumu radīto kaitējumu;

   3) notiesātajam pēc atbrīvošanas ir iespējas tiesiskā ceļā iegūt eksistences
   līdzekļus;

   4) ir pagājis kriminālsodu izpildi reglamentējošā likumā noteiktais laiks pēc soda
   piemērošanas par soda izciešanas režīma pārkāpumu un nav spēkā esošu sodu par
   brīvības atņemšanas soda izpildes laikā izdarītiem administratīvajiem pārkāpumiem;

   5) notiesātais risina un ir gatavs turpmāk risināt savas psiholoģiskās problēmas,
   kas izraisīja vai varētu izraisīt noziedzīga nodarījuma izdarīšanu;

   6) notiesātais piekritis ārstēties no alkohola, narkotisko, psihotropo vai toksisko
   vielu atkarības, ja noziedzīgo nodarījumu izdarījis alkohola, narkotisko, psihotropo
   vai toksisko vielu atkarības dēļ.

   (3) Nosacītu pirmstermiņa atbrīvošanu no soda var ierosināt, kad notiesātais
   faktiski ir izcietis:

   1) ne mazāk kā pusi no noteiktā soda par izdarīto mazāk smagu noziegumu;

   2) ne mazāk kā divas trešdaļas no noteiktā soda, ja tas piespriests par smagu
   noziegumu, kā arī ja notiesātais ir persona, kas agrāk bijusi notiesāta ar brīvības
   atņemšanu par tīšu noziegumu, un sodāmība par šo noziegumu nav noņemta vai dzēsta;

   3) ne mazāk kā trīs ceturtdaļas no noteiktā soda, ja tas piespriests par sevišķi
   smagu noziegumu, kā arī ja notiesātais ir persona, kas agrāk bijusi nosacīti pirms
   termiņa atbrīvota no soda un no jauna izdarījusi tīšu noziegumu neizciestās soda
   daļas laikā;

   4) divdesmit piecus gadus no brīvības atņemšanas soda, ja notiesātais ir persona,
   kurai piespriests mūža ieslodzījums.

   (4) Tiesa, atbrīvojot notiesāto no soda nosacīti pirms termiņa, uz neizciesto soda
   laiku uzliek viņam šā likuma 55.pantā noteiktos pienākumus, ja tas nepieciešams soda
   mērķu sasniegšanai. Pilngadīgai personai, kas notiesāta par smaga vai sevišķi smaga
   nozieguma izdarīšanu, ja noziegums saistīts ar vardarbību vai vērsts pret
   dzimumneaizskaramību vai tikumību, obligāti uzliekams pienākums piedalīties
   probācijas programmās saskaņā ar Valsts probācijas dienesta norādījumiem. Ja
   nosacīti pirms termiņa atbrīvotais bez attaisnojoša iemesla nepilda tiesas uzliktos
   vai kriminālsodu izpildi reglamentējošā likumā noteiktos pienākumus vai atkārtoti
   izdara administratīvo pārkāpumu, par ko viņam uzlikts administratīvais sods, tiesa,
   pamatojoties uz tās iestādes iesniegumu, kurai uzdots kontrolēt notiesātā uzvedību,
   var pieņemt lēmumu par neizciestās soda daļas izpildīšanu.

   (5) Ja persona, kurai bija noteikta nosacīta pirmstermiņa atbrīvošana, neizciestās
   soda daļas laikā izdara jaunu noziedzīgu nodarījumu, tiesa nosaka tai sodu saskaņā
   ar šā likuma 51. un 52. pantā paredzētajiem noteikumiem.

   (6) (Izslēgta ar 08.07.2011. likumu.)

   (Ar grozījumiem, kas izdarīti ar 27.05.2004., 21.06.2007., 30.10.2008., 08.07.2011.,
   01.12.2011. un 13.12.2012. likumu, kas stājas spēkā 01.04.2013.)

   62.pants. Notiesājoša sprieduma izpildīšanas noilgums

   (1) Notiesājošs spriedums un prokurora priekšraksts par sodu nav izpildāms, ja no
   dienas, kad tas stājies likumīgā spēkā, nav izpildīts šādos termiņos:

   1) divos gados — ja piespriesta īslaicīga brīvības atņemšana, piespiedu darbs vai
   naudas sods;

   1^1) divos gados pēc brīvības atņemšanas soda izciešanas — ja sods — piespiedu darbs
   — izpildāms patstāvīgi šā likuma 52.panta 2.^1 daļā paredzētajos gadījumos;

   2) trijos gados — ja piespriesta brīvības atņemšana uz laiku, ne ilgāku par diviem
   gadiem;

   3) piecos gados — ja piespriesta brīvības atņemšana uz laiku, ne ilgāku par pieciem
   gadiem;

   4) desmit gados — ja piespriesta brīvības atņemšana uz laiku, ne ilgāku par desmit
   gadiem;

   5) piecpadsmit gados — ja piespriests smagāks sods nekā brīvības atņemšana uz desmit
   gadiem.

   (2) Noilgums tiek pārtraukts, ja notiesātais izvairās no soda izciešanas vai līdz
   noilguma termiņa izbeigšanās brīdim izdara jaunu noziedzīgu nodarījumu, par kuru
   tiesa piespriedusi brīvības atņemšanu uz laiku, ne mazāku par vienu gadu. Ja
   izdarīts jauns noziedzīgs nodarījums, noilgumu sāk skaitīt no tā izdarīšanas brīža,
   bet, ja notiesātais izvairījies no soda izciešanas, — no tā brīža, kad viņš ierodas
   izciest sodu, vai no tā brīža, kad notiesātais, kas ir slēpies, tiek aizturēts.
   Tomēr notiesājošais spriedums nav izpildāms, ja no tā taisīšanas laika pagājuši
   piecpadsmit gadi un noilgumu nav pārtraucis jauns noziedzīgs nodarījums.

   (3) Jautājumu par noilgumu personai, kurai piespriests mūža ieslodzījums, izlemj
   tiesa.

   (Ar grozījumiem, kas izdarīti ar 12.02.2004., 13.12.2007., 01.12.2011., 13.12.2012.
   un 14.03.2013. likumu, kas stājas spēkā 01.04.2013.)

   63.pants. Sodāmības dzēšana un noņemšana

   (1) Sodāmība ir noziedzīgu nodarījumu izdarījušas personas notiesāšanas vai soda
   noteikšanas juridiskās sekas, kas ir spēkā tiesas vai prokurora priekšrakstā par
   sodu noteiktajā soda izciešanas laikā, kā arī pēc tam līdz sodāmības dzēšanai vai
   noņemšanai likumā noteiktajā kārtībā.

   (2) Persona uzskatāma par sodītu no notiesājoša sprieduma spēkā stāšanās brīža vai
   prokurora priekšraksta par sodu spēkā stāšanās dienas.

   (3) Par nesodītām atzīstamas:

   1) personas, kas atbrīvotas no soda ar tiesas spriedumu vai attaisnotas;

   2) personas, kurām iestājies likumā paredzētais notiesājoša sprieduma izpildīšanas
   noilgums;

   3) nosacīti notiesātas personas — gadu pēc pārbaudes laika beigām, bet papildsoda
   piemērošanas gadījumā — gadu pēc papildsoda izciešanas laika beigām, ja pārbaudes
   laikā vai papildsoda izciešanas laikā iestādes, kuras izpilda nolēmumu, nav
   konstatējušas pārkāpumu;

   4) pēc viena gada — personas, kas notiesātas ar īslaicīgu brīvības atņemšanu, mantas
   konfiskāciju, piespiedu darbu vai naudas sodu;

   5) pēc diviem gadiem — personas, kas izcietušas brīvības atņemšanas sodu, ne ilgāku
   par trim gadiem;

   6) pēc pieciem gadiem — personas, kas izcietušas brīvības atņemšanas sodu, ilgāku
   par trim gadiem, bet ne ilgāku par pieciem gadiem;

   7) pēc astoņiem gadiem — personas, kas izcietušas brīvības atņemšanas sodu, ilgāku
   par pieciem gadiem, bet ne ilgāku par desmit gadiem;

   8) pēc desmit gadiem — personas, kas izcietušas brīvības atņemšanas sodu, ilgāku par
   desmit gadiem.

   (4) Sodāmības dzēšanas termiņu skaita no dienas, kad persona pilnībā izcietusi
   pamatsodu un papildsodu.

   (5) Ja persona likumā noteiktajā kārtībā pirms termiņa atbrīvota no soda, sodāmības
   dzēšanas termiņu skaita no dienas, kad tā atbrīvota no soda izciešanas, ievērojot
   soda faktiskās izciešanas laiku.

   (6) (Izslēgta ar 13.12.2012. likumu)

   (7) Ja persona, kas notiesāta ar brīvības atņemšanu, pēc soda izciešanas ar
   priekšzīmīgu uzvedību un godīgu attieksmi pret darbu pierādījusi savu labošanos,
   tiesa var noņemt tai sodāmību pirms šajā pantā norādīto termiņu izbeigšanās.

   (8) Sodāmību var noņemt apžēlošanas vai amnestijas kārtībā.

   (9) Sodāmības dzēšana un noņemšana anulē visas izdarītā noziedzīgā nodarījuma
   krimināltiesiskās sekas.

   (Ar grozījumiem, kas izdarīti ar 17.10.2002., 12.02.2004., 28.09.2005., 08.11.2007.,
   21.10.2010. un 13.12.2012. likumu, kas stājas spēkā 01.04.2013.)

   VII nodaļa
   Nepilngadīgo kriminālatbildības īpatnības

   64.pants. Nepilngadīgo atbildība

   Šīs nodaļas nosacījumi attiecas uz personām, kas līdz noziedzīgā nodarījuma
   izdarīšanai nav sasniegušas astoņpadsmit gadu vecumu.

   65.pants. Soda piemērošana nepilngadīgajiem

   (1) Nepilngadīgajiem piemērojami šādi pamatsodu veidi:

   1) brīvības atņemšana;

   2) (izslēgts ar 13.12.2012. likumu);

   3) piespiedu darbs;

   4) naudas sods,

   kā arī šajā likumā paredzētie papildsodi.

   (2) Brīvības atņemšanas laiks personai, kas izdarījusi noziedzīgu nodarījumu pirms
   astoņpadsmit gadu vecuma sasniegšanas, nedrīkst pārsniegt: desmit gadus — par
   sevišķi smagiem noziegumiem; piecus gadus — par smagiem noziegumiem, kas saistīti ar
   vardarbību vai vardarbības piedraudējumu vai izraisījuši smagas sekas; divus gadus —
   par citiem smagiem noziegumiem. Par kriminālpārkāpumiem un mazāk smagiem noziegumiem
   brīvības atņemšanas sods šādai personai nav piemērojams.

   (2^1) Ja persona pirms astoņpadsmit gadu vecuma sasniegšanas izdarījusi noziedzīgu
   nodarījumu, par ko šā likuma Sevišķās daļas attiecīgā panta sankcijā noteikta
   piemērojamā brīvības atņemšanas soda minimālā robeža, tiesa var piespriest sodu, kas
   ir zemāks par šo minimālo robežu, arī gadījumos, ja tiesa atzinusi, ka noziedzīgais
   nodarījums izdarīts atbildību pastiprinošos apstākļos.

   (2^2) Personai, kas izdarījusi noziedzīgu nodarījumu pirms astoņpadsmit gadu vecuma
   sasniegšanas, sodu par vairākiem noziedzīgiem nodarījumiem vai pēc vairākiem
   spriedumiem nosaka saskaņā ar šā likuma 50. un 51.panta noteikumiem, ievērojot to,
   ka saskaitīto brīvības atņemšanas sodu kopējais laiks par vairākiem noziedzīgiem
   nodarījumiem nedrīkst pārsniegt divpadsmit gadus un sešus mēnešus, bet pēc vairākiem
   spriedumiem — piecpadsmit gadus.

   (3) Nosacītu pirmstermiņa atbrīvošanu no soda var ierosināt attiecībā uz personu,
   kas izdarījusi noziedzīgu nodarījumu pirms astoņpadsmit gadu vecuma sasniegšanas, ja
   tā izcietusi ne mazāk par pusi no piespriestā soda.

   (4) Naudas sods piemērojams tikai tiem nepilngadīgajiem, kuriem ir savi ienākumi.
   Naudas sods nepilngadīgajiem piemērojams no vienas līdz piecdesmit Latvijas
   Republikā noteikto minimālo mēnešalgu apmērā.

   (5) Persona, kas pirms astoņpadsmit gadu vecuma sasniegšanas izdarījusi
   kriminālpārkāpumu, pēc soda izciešanas atzīstama par nesodītu.

   (Ar grozījumiem, kas izdarīti ar 20.06.2001., 12.06.2003., 16.06.2009. un
   13.12.2012. likumu, kas stājas spēkā 01.04.2013.)

   66.pants. Audzinoša rakstura piespiedu līdzekļu piemērošana nepilngadīgajiem

   (1) Ievērojot noziedzīgā nodarījuma izdarīšanas īpašus apstākļus un par vainīgā
   personību iegūtās ziņas, kas mīkstina viņa atbildību, tiesa var nepilngadīgo
   atbrīvot no piespriestā soda, piemērojot likumā noteiktos audzinoša rakstura
   piespiedu līdzekļus.

   (2) Sods izpildāms, ja nepilngadīgais, kas atbrīvots no tā, piespriestā soda laikā
   nepilda tiesas uzliktos pienākumus.

   (Ar grozījumiem, kas izdarīti ar 31.10.2002. likumu, kas stājas spēkā 01.01.2003.)

   67.pants. Nepilngadīgā nosacīta notiesāšana

   (Izslēgts ar 21.05.2009. likumu, kas stājas spēkā 01.07.2009.)

   VIII nodaļa
   Medicīniska rakstura piespiedu līdzekļi

   68.pants. Medicīniska rakstura piespiedu līdzekļi

   (1) Personām, kas izdarījušas šajā likumā paredzētos nodarījumus, bet sirgst ar
   psihiskiem traucējumiem un ir atzītas par nepieskaitāmām vai ierobežoti
   pieskaitāmām, var noteikt šādus medicīniska rakstura piespiedu līdzekļus:

   1) ambulatoriska ārstēšana medicīnas iestādē;

   2) ārstēšana vispārēja tipa psihiatriskajā slimnīcā (nodaļā);

   3) ārstēšana specializētā psihiatriskajā slimnīcā (nodaļā) ar apsardzi.

   (2) Ja šā panta pirmajā daļā minētā persona pēc izdarītā nodarījuma rakstura un sava
   psihiskā stāvokļa dēļ nav bīstama sabiedrībai, tiesa var nodot to tuvinieku vai citu
   personu, kas veic slimnieku kopšanu, gādībā un medicīnas iestādes uzraudzībā pēc
   dzīvesvietas.

   (3) Šā panta pirmajā daļā minētajām personām, kuras atzītas par ierobežoti
   pieskaitāmām, var noteikt ārstēšanu arī tai piemērotās brīvības atņemšanas vietās.

   69.pants. Medicīniska rakstura piespiedu līdzekļu noteikšana personām, kas ir
   nepieskaitāmības stāvoklī

   (1) Tiesa var noteikt šajā likumā paredzētos medicīniska rakstura piespiedu
   līdzekļus personām, kuras izdarījušas šajā likumā paredzētos nodarījumus, būdamas
   nepieskaitāmības stāvoklī, vai pēc nodarījuma izdarīšanas vai sprieduma taisīšanas
   saslimušas ar psihisku slimību, kas atņēmusi tām spēju saprast savu darbību vai to
   vadīt, ja šīs personas pēc izdarītā nodarījuma rakstura un sava psihiskā stāvokļa
   dēļ ir bīstamas sabiedrībai.

   (2) Piespiedu ārstēšanu un ārstniecības iestādes tipu nosaka tiesa atkarībā no tā,
   ar kādu psihisku slimību attiecīgā persona ir saslimusi un kāds ir šīs personas
   nodarījuma raksturs. Nosakot ārstēšanu psihiatriskajā slimnīcā (nodaļā), tās tipu
   izraugās ārstniecības iestāde.

   (3) Personai, kas pēc noziedzīga nodarījuma izdarīšanas vai sprieduma taisīšanas
   saslimusi ar psihisku slimību, kura atņēmusi tai spēju saprast savu darbību vai to
   vadīt, pēc izveseļošanās tiesa var piespriest sodu, ja nav izbeidzies noilguma
   termiņš vai nav cita pamata tās atbrīvošanai no kriminālatbildības un soda.

   (4) Medicīniska rakstura piespiedu līdzekļu piemērošanu izbeidz vai to groza tiesa
   pēc ārstniecības iestādes atzinuma, ja attiecīgā persona izveseļojusies vai
   saslimšanas raksturs mainījies tiktāl, ka nav nepieciešams šādus līdzekļus piemērot.

   (5) Ja šādai personai pēc izveseļošanās piespriež sodu, laiks, kurā piemēroti
   medicīniska rakstura piespiedu līdzekļi, ieskaitāms soda termiņā.

   70.pants. Medicīniska rakstura piespiedu līdzekļu noteikšana personām, kas ir
   ierobežotas pieskaitāmības stāvoklī

   Medicīniska rakstura piespiedu līdzekļus var noteikt arī personām, kas izdarījušas
   noziedzīgus nodarījumus, būdamas ierobežotas pieskaitāmības stāvoklī. Ja šādu
   personu notiesā ar brīvības atņemšanu, ārstēšana notiek tai piemērotās brīvības
   atņemšanas vietās. Ja šādu personu notiesā bez brīvības atņemšanas, tiesa uzliek tai
   par pienākumu ārstēties psihiatriskajā medicīnas iestādē pēc dzīvesvietas.

   VIII^1 nodaļa
   Juridiskajām personām piemērojamie piespiedu ietekmēšanas līdzekļi

   (Nodaļa 05.05.2005. likuma redakcijā, kas stājas spēkā 01.10.2005.)

   70.^1 pants. Pamats piespiedu ietekmēšanas līdzekļa piemērošanai juridiskajai
   personai

   Par šā likuma sevišķajā daļā paredzētu noziedzīgu nodarījumu privāto tiesību
   juridiskajai personai, tai skaitā valsts vai pašvaldību kapitālsabiedrībai, kā arī
   personālsabiedrībai, tiesa vai likumā paredzētajos gadījumos prokurors var piemērot
   piespiedu ietekmēšanas līdzekli, ja nodarījumu juridiskās personas interesēs, šīs
   personas labā vai tās nepienācīgas pārraudzības vai kontroles rezultātā izdarījusi
   fiziskā persona, rīkodamās individuāli vai kā attiecīgās juridiskās personas
   koleģiālās institūcijas loceklis:

   1) balstoties uz tiesībām pārstāvēt juridisko personu vai darboties tās uzdevumā;

   2) balstoties uz tiesībām pieņemt lēmumus juridiskās personas vārdā;

   3) īstenodama kontroli juridiskās personas ietvaros.

   (14.03.2013. likuma redakcijā, kas stājas spēkā 01.04.2013.)

   70.^2 pants. Juridiskajai personai piemērojamo piespiedu ietekmēšanas līdzekļu veidi

   (1) Juridiskajai personai var noteikt šādus piespiedu ietekmēšanas līdzekļus:

   1) likvidācija;

   2) tiesību ierobežošana;

   3) mantas konfiskācija;

   4) naudas piedziņa.

   (2) Juridiskajai personai var piemērot vienu vai vairākus šā panta pirmajā daļā
   paredzētos piespiedu ietekmēšanas līdzekļus. Piemērojot likvidāciju, citi piespiedu
   ietekmēšanas līdzekļi netiek noteikti.

   (3) Piespiedu ietekmēšanas līdzekļu izpildes kārtību nosaka saskaņā ar likumu.

   (4) Par šā likuma sevišķajā daļā paredzētu kriminālpārkāpumu un mazāk smagu
   noziegumu juridiskajai personai kā piespiedu ietekmēšanas līdzekli prokurors,
   sastādot priekšrakstu par piespiedu ietekmēšanas līdzekli, var noteikt naudas
   piedziņu vai tiesību ierobežošanu.

   (14.03.2013. likuma redakcijā, kas stājas spēkā 01.04.2013.)

   70.^3pants. Likvidācija

   (1) Likvidācija ir juridiskās personas darbības piespiedu izbeigšana.

   (2) Juridiskā persona ir likvidējama tikai tajos gadījumos, ja juridiskā persona ir
   īpaši izveidota noziedzīga nodarījuma izdarīšanai vai ja ir izdarīts smags vai
   sevišķi smags noziegums.

   (3) Likvidējot juridisko personu, valsts īpašumā bez atlīdzības atsavināma visa tās
   īpašumā esošā manta.

   (Ar grozījumiem, kas izdarīti ar 14.03.2013. likumu, kas stājas spēkā 01.04.2013.)

   70.^4 pants. Tiesību ierobežošana

   (1) Tiesību ierobežošana ir noteiktu tiesību vai atļauju atņemšana vai tāda
   aizlieguma noteikšana, kas juridiskajai personai neļauj izmantot noteiktas tiesības,
   saņemt valsts atbalstu vai palīdzību, piedalīties valsts vai pašvaldības iepirkuma
   procedūrā, veikt noteikta veida darbību uz laiku no viena gada līdz desmit gadiem.

   (2) Prokurors priekšrakstā par piespiedu ietekmēšanas līdzekli var piemērot ne
   vairāk par pusi no šā panta pirmajā daļā paredzētā maksimālā tiesību ierobežošanas
   laika.

   (14.03.2013. likuma redakcijā, kas stājas spēkā 01.04.2013.)

   70.^5pants. Mantas konfiskācija

   (1) Mantas konfiskācija ir juridiskās personas īpašumā esošās mantas piespiedu
   bezatlīdzības atsavināšana valsts īpašumā.

   (2) Tiesa, nosakot mantas konfiskāciju, konkrēti norāda, kura manta ir konfiscējama.

   (3) (Izslēgta ar 14.03.2013. likumu)

   (4) Var konfiscēt arī juridiskās personas īpašumā esošo mantu, kas ir nodota citai
   personai.

   (Ar grozījumiem, kas izdarīti ar 13.12.2012. un 14.03.2013. likumu, kas stājas spēkā
   01.04.2013.)

   70.^6 pants. Naudas piedziņa

   (1) Naudas piedziņa ir naudas summa, ko tiesa vai prokurors uzliek samaksāt valsts
   labā 30 dienu laikā. Naudas piedziņa atbilstoši noziedzīgā nodarījuma smagumam un
   juridiskās personas mantiskajam stāvoklim nosakāma desmit līdz simt tūkstošu
   Latvijas Republikā noteikto minimālo mēnešalgu apmērā nolēmuma taisīšanas brīdī,
   norādot nolēmumā šīs naudas piedziņas summu Latvijas Republikas naudas vienībās.
   Prokurors priekšrakstā par piespiedu ietekmēšanas līdzekli var piemērot ne vairāk kā
   pusi no šajā pantā paredzētā maksimālā naudas piedziņas apmēra, ievērojot Latvijas
   Republikā noteikto minimālo mēnešalgas apmēru brīdī, kad sastādīts minētais
   priekšraksts, un norādot tajā šīs naudas piedziņas summu Latvijas Republikas naudas
   vienībās.

   (2) Naudas piedziņa, kas uzlikta juridiskajai personai, maksājama no šīs personas
   līdzekļiem.

   (3) Naudas piedziņas samaksu attiecīgi tiesa vai prokurors var sadalīt termiņos vai
   atlikt uz laiku, kas nav ilgāks par vienu gadu no dienas, kad nolēmums vai
   priekšraksts par piespiedu ietekmēšanas līdzekli stājies likumīgā spēkā.

   (4) Ja naudas piedziņa nav samaksāta, piespiedu ietekmēšanas līdzeklis tiek
   izpildīts piespiedu kārtā.

   (14.03.2013. likuma redakcijā, kas stājas spēkā 01.04.2013.)

   70.^7pants. Kaitējuma atlīdzināšana

   (Izslēgts ar 14.03.2013. likumu, kas stājas spēkā 01.04.2013.)

   70.^8 pants. Nosacījumi piespiedu ietekmēšanas līdzekļu piemērošanai juridiskajai
   personai

   (1) Nosakot piespiedu ietekmēšanas līdzekļa veidu, ņem vērā noziedzīgā nodarījuma
   raksturu un radīto kaitējumu.

   (2) Nosakot piespiedu ietekmēšanas līdzekļa mēru, ievēro šādus nosacījumus:

   1) juridiskās personas faktiskā rīcība;

   2) juridiskās personas darbību raksturs un sekas;

   3) pasākumi, ko juridiskā persona veikusi, lai novērstu noziedzīga nodarījuma
   izdarīšanu;

   4) juridiskās personas lielums, nodarbošanās veids un finansiālais stāvoklis;

   5) pasākumi, ko juridiskā persona veikusi, lai atlīdzinātu nodarīto zaudējumu vai
   novērstu radīto kaitējumu;

   6) vai juridiskā persona ir izlīgusi ar cietušo.

   (14.03.2013. likuma redakcijā, kas stājas spēkā 01.04.2013.)

   SEVIŠĶĀ DAĻA
   IX nodaļa
   Noziegumi pret cilvēci, mieru, kara noziegumi, genocīds

   71.pants. Genocīds

   Par genocīdu, tas ir, par tīšu darbību nolūkā pilnīgi vai daļēji iznīcināt kādu
   nacionālu, etnisku, rases vai noteiktas reliģijas cilvēku grupu kā tādu, šādas
   grupas locekļus nogalinot, nodarot viņiem dzīvībai vai veselībai bīstamus miesas
   bojājumus vai novedot viņus līdz psihiskai saslimšanai, tīši radot viņiem tādus
   dzīves apstākļus, kas pilnīgi vai daļēji šos cilvēkus fiziski iznīcina, lietojot
   līdzekļus, kuru mērķis ir novērst bērnu dzimšanu šādā grupā, vai nododot bērnus
   piespiedu kārtā no vienas cilvēku grupas otrā, —

   soda ar mūža ieslodzījumu vai ar brīvības atņemšanu uz laiku no trim līdz divdesmit
   gadiem.

   (Ar grozījumiem, kas izdarīti ar 21.05.2009. likumu, kas stājas spēkā 01.07.2009.)

   71.^1 pants. Aicinājums uz genocīdu

   Par publisku aicinājumu uz genocīdu —

   soda ar brīvības atņemšanu uz laiku līdz astoņiem gadiem.

   (28.04.2005. likuma redakcijā, kas stājas spēkā 01.06.2005.)

   71.^2 pants. Noziegumi pret cilvēci

   Par noziegumu pret cilvēci, tas ir, par darbību, kas veikta kā daļa no plaša vai
   sistemātiska uzbrukuma civiliedzīvotājiem un izpaudusies kā slepkavība,
   iznīcināšana, paverdzināšana, deportēšana vai piespiedu pārvietošana, prettiesiska
   brīvības atņemšana vai ierobežošana, spīdzināšana, izvarošana, personas iesaistīšana
   seksuālā verdzībā, piespiešana nodarboties ar prostitūciju, piespiedu apaugļošana
   vai sterilizēšana vai cita līdzīgas smaguma pakāpes seksuāla vardarbība, aparteīds,
   jebkuras cilvēku grupas vai savienības vajāšana, pamatojoties uz politisko, rasu,
   nacionālo, etnisko, kultūras, reliģijas vai dzimuma piederību vai citiem iemesliem,
   kas starptautiskajās tiesībās atzīti par nepieļaujamiem, saistībā ar jebkuru
   darbību, kas norādīta šajā pantā, vai genocīdu, vai kara noziegumu, vai citāda
   Latvijas Republikai saistošajās starptautiskajās tiesībās paredzēta darbība, kas
   rada smagas fiziskas vai psihiskas ciešanas, —

   soda ar mūža ieslodzījumu vai ar brīvības atņemšanu uz laiku no trim līdz divdesmit
   gadiem.

   (21.05.2009. likuma redakcijā, kas stājas spēkā 01.07.2009.)

   72.pants. Noziegumi pret mieru

   Par noziegumiem, kas izdarīti pret mieru, tas ir, par bruņotas agresijas plānošanu,
   gatavošanu, tās izraisīšanu, piedalīšanos tajā, par agresīva kara vešanu, pārkāpjot
   Latvijas Republikai saistošus starptautiskos līgumus, par piedalīšanos sazvērestībā
   ar nolūku izdarīt šajā pantā minētos noziegumus —

   soda ar mūža ieslodzījumu vai ar brīvības atņemšanu uz laiku no trim līdz divdesmit
   gadiem.

   73.pants. Masveida iznīcināšanas ieroču izgatavošana, glabāšana, pārvietošana,
   lietošana un izplatīšana

   Par kodolieroču, ķīmisko, bioloģisko, bakterioloģisko, toksisko vai citu masveida
   iznīcināšanas ieroču izgatavošanu, glabāšanu, pārvietošanu, lietošanu vai
   izplatīšanu —

   soda ar mūža ieslodzījumu vai ar brīvības atņemšanu uz laiku no trim līdz divdesmit
   gadiem.

   (Ar grozījumiem, kas izdarīti ar 19.11.2009. likumu, kas stājas spēkā 23.12.2009.)

   74.pants. Kara noziegumi

   Par kara noziegumiem, tas ir, par Latvijas Republikai saistošajās starptautiskajās
   tiesībās aizliegtu kara vešanas noteikumu vai starptautisko humanitāro tiesību
   pārkāpšanu, tajā skaitā humanitāro tiesību aizsargātas personas slepkavošanu,
   spīdzināšanu vai necilvēcīgu izturēšanos pret šādu personu, ķīlnieku sagrābšanu,
   nelikumīgu deportāciju, pārvietošanu, brīvības ierobežošanu, pilsētu vai citu
   objektu neattaisnojamu postīšanu vai citu aizliegtu darbību —

   soda ar mūža ieslodzījumu vai ar brīvības atņemšanu uz laiku no trim līdz divdesmit
   gadiem.

   (Ar grozījumiem, kas izdarīti ar 21.05.2009. likumu, kas stājas spēkā 01.07.2009.)

   74.^1 pants. Genocīda, nozieguma pret cilvēci, nozieguma pret mieru un kara
   nozieguma attaisnošana

   Par genocīda, nozieguma pret cilvēci, nozieguma pret mieru vai kara nozieguma
   publisku slavināšanu vai īstenotā genocīda, nozieguma pret cilvēci, nozieguma pret
   mieru vai kara nozieguma publisku noliegšanu vai attaisnošanu —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.05.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   75.pants. Varmācība pret iedzīvotājiem karadarbības rajonā

   Par nelikumīgu vardarbību pret iedzīvotājiem karadarbības rajonā, kā arī par
   nelikumīgu viņu mantas vardarbīgu atņemšanu vai iznīcināšanu —

   soda ar brīvības atņemšanu uz laiku no trim līdz piecpadsmit gadiem.

   76.pants. Marodēšana

   Par kritušo vai ievainoto mantas piesavināšanos kaujas laukā (marodēšanu) —

   soda ar brīvības atņemšanu uz laiku līdz astoņiem gadiem.

   77.pants. Aicinājums uz agresīvu karu

   Par publisku aicinājumu uz agresīvu karu vai militāra konflikta izraisīšanu —

   soda ar brīvības atņemšanu uz laiku līdz astoņiem gadiem.

   78.pants. Nacionālā, etniskā un rasu naida izraisīšana

   (1) Par darbību, kas apzināti vērsta uz nacionālā, etniskā vai rasu naida vai
   nesaticības izraisīšanu, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādu pašu darbību, ja tā saistīta ar vardarbību vai draudiem vai ja to
   izdarījusi personu grupa vai valsts amatpersona, vai uzņēmuma (uzņēmējsabiedrības)
   vai organizācijas atbildīgs darbinieks, vai ja tā izdarīta, izmantojot automatizētu
   datu apstrādes sistēmu, —

   soda ar brīvības atņemšanu uz laiku līdz desmit gadiem un ar probācijas uzraudzību
   uz laiku līdz trim gadiem vai bez tās.

   (21.06.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Grozījumi otrajā daļā par papildsodu — probācijas
   uzraudzība — stājas spēkā 01.01.2015. Sk. Pārejas noteikumu 16.punktu)

   79.pants. Kultūras un nacionālā mantojuma iznīcināšana

   Par tādu vērtību tīšu iznīcināšanu, kas ir kultūras un nacionālā mantojuma
   sastāvdaļa, —

   soda ar brīvības atņemšanu uz laiku līdz divpadsmit gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   X nodaļa
   Noziegumi pret valsti

   80.pants. Uz valsts varas gāšanu vērsta darbība

   Par darbību, kas vērsta uz vardarbīgu Latvijas Republikas valsts varas gāšanu, —

   soda ar brīvības atņemšanu uz laiku no pieciem līdz piecpadsmit gadiem, konfiscējot
   mantu vai bez mantas konfiskācijas, un ar probācijas uzraudzību uz laiku līdz trim
   gadiem vai bez tās.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Grozījumi par papildsodu — probācijas uzraudzība — stājas spēkā 01.01.2015. Sk.
   Pārejas noteikumu 16.punktu)

   80.^1 pants. Apvienošanās organizācijā ar mērķi gāzt Latvijas Republikas valsts varu

   Par vairāk nekā divu personu apvienošanos organizētā grupā nolūkā gāzt Latvijas
   Republikas valsts varu vai likvidēt valstisko neatkarību, vai graut teritoriālo
   vienotību, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (25.04.2002. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Grozījumi par papildsodu — probācijas uzraudzība —
   stājas spēkā 01.01.2015. Sk. Pārejas noteikumu 16.punktu)

   81.pants. Aicinājums vardarbīgi gāzt Latvijas Republikas valsts varu un vardarbīgi
   grozīt valsts iekārtu

   Par publisku aicinājumu vardarbīgi gāzt Latvijas Republikas Satversmē nostiprināto
   valsts varu vai vardarbīgi grozīt valsts iekārtu, kā arī par šādu aicinājumu
   saturoša materiāla izplatīšanu tādā pašā nolūkā —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   82.pants. Aicinājums likvidēt Latvijas Republikas valstisko neatkarību

   (1) Par publisku aicinājumu likvidēt Latvijas Republikas valstisko neatkarību nolūkā
   iekļaut Latviju vienotā valstiskā veidojumā ar kādu citu valsti vai likvidēt citādā
   veidā —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (2) Par organizatorisku darbību, kas vērsta uz Latvijas Republikas valstiskās
   neatkarības likvidēšanu nolūkā iekļaut Latviju vienotā valstiskā veidojumā ar kādu
   citu valsti vai likvidēt citādā veidā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Grozījumi par papildsodu — probācijas uzraudzība — stājas spēkā 01.01.2015. Sk.
   Pārejas noteikumu 16.punktu)

   83.pants. Aicinājums graut Latvijas Republikas teritoriālo vienotību

   (1) Par publisku aicinājumu graut Latvijas Republikas teritoriālo vienotību, tas ir,
   Latvijas Republikas Satversmē neparedzētā veidā atdalīt kādu Latvijas Republikas
   teritorijas daļu, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par organizatorisku darbību, kas vērsta uz Latvijas Republikas teritoriālās
   vienotības graušanu, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   84.pants. Starptautisko organizāciju noteikto sankciju pārkāpšana

   (1) Par to normatīvo aktu tīšu pārkāpšanu, kuri regulē Apvienoto Nāciju
   Organizācijas Drošības padomes, Eiropas Savienības un citu starptautisko
   organizāciju noteikto sankciju darbību Latvijā, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi personu grupa pēc iepriekšējas
   vienošanās vai ja tās izdarījusi valsts amatpersona, vai ja ar tām radīts būtisks
   kaitējums, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 01.06.2000. un 13.12.2012. likumu, kas stājas spēkā
   01.04.2013.)

   85.pants. Spiegošana

   (1) Par neizpaužamu ziņu nodošanu, kā arī nolaupīšanu vai vākšanu ārvalstu
   izlūkdienestu uzdevumā, lai šīs ziņas izmantotu pretēji Latvijas Republikas
   interesēm, —

   soda ar brīvības atņemšanu uz laiku līdz desmit gadiem, konfiscējot mantu vai bez
   mantas konfiskācijas.

   (2) Par tādām pašām darbībām, ja ziņas ir valsts noslēpums, —

   soda ar brīvības atņemšanu uz laiku no trim līdz divdesmit gadiem vai mūža
   ieslodzījumu, konfiscējot mantu vai bez mantas konfiskācijas.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   86.pants. Latvijas Republikas Valsts prezidenta, Saeimas deputāta, Ministru kabineta
   locekļa un citas valsts amatpersonas dzīvības un veselības apdraudējums

   Par uzbrukumu Latvijas Republikas Valsts prezidentam, Saeimas deputātam, Ministru
   kabineta loceklim vai citai Latvijas Republikas Saeimas ievēlētai, ieceltai vai
   apstiprinātai valsts amatpersonai sakarā ar tās valstisko darbību Latvijas
   Republikas interesēs, ja uzbrukums saistīts ar šīs personas dzīvības vai veselības
   apdraudējumu, —

   soda ar brīvības atņemšanu uz laiku līdz piecpadsmit gadiem un ar probācijas
   uzraudzību uz laiku līdz trim gadiem vai bez tās.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Grozījumi par papildsodu — probācijas uzraudzība — stājas spēkā 01.01.2015. Sk.
   Pārejas noteikumu 16.punktu)

   87.pants. Ārvalsts pārstāvju dzīvības un veselības apdraudējums

   (1) Par uzbrukumu ārvalsts vai tās valdības vadītājam vai citam ārvalsts pārstāvim,
   kas oficiāli ieradies Latvijas Republikā, ja uzbrukums saistīts ar šīs personas
   dzīvības vai veselības apdraudējumu, —

   soda ar brīvības atņemšanu uz laiku līdz piecpadsmit gadiem un ar probācijas
   uzraudzību uz laiku līdz trim gadiem vai bez tās.

   (2) Par tādām pašām darbībām, ja tās izraisījušas Latvijas Republikai smagas sekas,
   —

   soda ar brīvības atņemšanu uz laiku no pieciem līdz divdesmit gadiem un ar
   probācijas uzraudzību uz laiku līdz trim gadiem vai bez tās.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Grozījumi par papildsodu — probācijas uzraudzība — stājas spēkā 01.01.2015. Sk.
   Pārejas noteikumu 16.punktu)

   88.pants. Terorisms

   (1) Par spridzināšanu, dedzināšanu, kodolķīmisko, ķīmisko, bioloģisko,
   bakterioloģisko, toksisko vai citu masveida iznīcināšanas ieroču lietošanu, masveida
   saindēšanu, epidēmiju, epizootiju izplatīšanu, personas nolaupīšanu, ķīlnieku
   sagrābšanu, gaisa, sauszemes vai ūdens transportlīdzekļu sagrābšanu vai citādām
   darbībām, ja tās veiktas nolūkā iebiedēt iedzīvotājus vai piespiest valsti, tās
   institūcijas vai starptautiskas organizācijas izdarīt kādu darbību vai atturēties no
   tās, vai kaitēt valsts, tās iedzīvotāju vai starptautiskas organizācijas interesēm
   (terorisms), —

   soda ar mūža ieslodzījumu vai brīvības atņemšanu uz laiku no astoņiem līdz divdesmit
   gadiem, konfiscējot mantu vai bez mantas konfiskācijas, un ar probācijas uzraudzību
   uz laiku līdz trim gadiem.

   (2) Par valsts teritorijā vai kontinentālajā šelfā izvietotu fizisku objektu,
   automatizēto datu apstrādes sistēmu, elektronisko tīklu, kā arī citu objektu, kuru
   mērķis ir nodrošināt valsts drošību, iznīcināšanu vai bojāšanu, ja šādas darbības
   veiktas šā panta pirmajā daļā paredzētajā nolūkā, —

   soda ar mūža ieslodzījumu vai brīvības atņemšanu uz laiku no desmit līdz divdesmit
   gadiem, konfiscējot mantu vai bez mantas konfiskācijas, un ar probācijas uzraudzību
   uz laiku līdz trim gadiem.

   (3) Par šā panta pirmajā vai otrajā daļā paredzētajām darbībām, ja tās izdarījusi
   personu grupa pēc iepriekšējas vienošanās (teroristu grupa), —

   soda ar mūža ieslodzījumu vai brīvības atņemšanu uz laiku no divpadsmit līdz
   divdesmit gadiem, konfiscējot mantu vai bez mantas konfiskācijas, un ar probācijas
   uzraudzību uz laiku līdz trim gadiem.

   (4) Par teroristu grupas izveidošanu vai vadīšanu —

   soda ar mūža ieslodzījumu vai brīvības atņemšanu uz laiku no piecpadsmit līdz
   divdesmit gadiem, konfiscējot mantu vai bez mantas konfiskācijas, un ar probācijas
   uzraudzību uz laiku līdz trim gadiem.

   (13.12.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Grozījumi par papildsodu — probācijas uzraudzība —
   stājas spēkā 01.01.2015. Sk. Pārejas noteikumu 16.punktu)

   88.^1 pants. Terorisma finansēšana

   (1) Par jebkādā veidā iegūtu finanšu līdzekļu vai citas mantas tiešu vai netiešu
   vākšanu vai nodošanu ar mērķi tos izmantot vai zinot, ka tie tiks izmantoti pilnīgi
   vai daļēji, lai izdarītu vienu vai vairākus terora aktus vai lai tos nodotu
   teroristu grupas vai individuāla terorista rīcībā (terorisma finansēšana), —

   soda ar mūža ieslodzījumu vai ar brīvības atņemšanu uz laiku no astoņiem līdz
   divdesmit gadiem, konfiscējot mantu vai bez mantas konfiskācijas.

   (2) Par terorisma finansēšanu, ja to izdarījusi personu grupa pēc iepriekšējas
   vienošanās vai ja tā izdarīta lielā apmērā, —

   soda ar mūža ieslodzījumu vai ar brīvības atņemšanu uz laiku no piecpadsmit līdz
   divdesmit gadiem, konfiscējot mantu vai bez mantas konfiskācijas.

   (28.04.2005. likuma redakcijā ar grozījumiem, kas izdarīti ar 13.12.2007. un
   13.12.2012. likumu, kas stājas spēkā 01.04.2013.)

   88.^2 pants. Aicinājums uz terorismu un terorisma draudi

   Par publisku aicinājumu uz terorismu vai draudiem īstenot terora aktu, ja ir pamats
   uzskatīt, ka tas var tikt veikts, —

   soda ar brīvības atņemšanu uz laiku līdz astoņiem gadiem un ar probācijas uzraudzību
   uz laiku līdz trim gadiem vai bez tās.

   (13.12.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Grozījumi par papildsodu — probācijas uzraudzība —
   stājas spēkā 01.01.2015. Sk. Pārejas noteikumu 16.punktu)

   88.^3 pants. Personas vervēšana un apmācīšana terora aktu veikšanai

   Par personas vervēšanu vai apmācīšanu terora aktu veikšanai —

   soda ar brīvības atņemšanu uz laiku līdz desmit gadiem, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem vai bez
   tās.

   (13.12.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Grozījumi par papildsodu — probācijas uzraudzība —
   stājas spēkā 01.01.2015. Sk. Pārejas noteikumu 16.punktu)

   89.pants. Kaitniecība

   Par darbību vai bezdarbību, kas vērsta uz finanšu sistēmas, rūpniecības, transporta,
   lauksaimniecības, tirdzniecības vai citu tautsaimniecības nozaru, kā arī iestāžu vai
   organizāciju darbības graušanu nolūkā kaitēt Latvijas Republikai, —

   soda ar brīvības atņemšanu uz laiku no pieciem līdz divpadsmit gadiem, konfiscējot
   mantu vai bez mantas konfiskācijas.

   (Ar grozījumiem, kas izdarīti ar 11.12.2003. un 13.12.2012. likumu, kas stājas spēkā
   01.04.2013.)

   89.^1 pants. Noziedzīga organizācija

   (1) Par tādas noziedzīgas organizācijas (apvienības) izveidošanu, kuras sastāvā ir
   vismaz piecas personas, nolūkā izdarīt sevišķi smagus noziegumus pret cilvēci vai
   mieru, kara noziegumus, īstenot genocīdu vai izdarīt sevišķi smagus noziegumus pret
   valsti, kā arī par iesaistīšanos šādā organizācijā vai tās sastāvā ietilpstošā
   organizētā grupā vai citā noziedzīgā formējumā —

   soda ar brīvības atņemšanu uz laiku no astoņiem līdz septiņpadsmit gadiem,
   konfiscējot mantu vai bez mantas konfiskācijas, un ar probācijas uzraudzību uz laiku
   līdz trim gadiem vai bez tās.

   (2) Par noziedzīgas organizācijas vadīšanu vai piedalīšanos šādas organizācijas
   izdarītajos šā panta pirmajā daļā paredzētajos noziegumos —

   soda ar mūža ieslodzījumu vai ar brīvības atņemšanu uz laiku no desmit līdz
   divdesmit gadiem, konfiscējot mantu vai bez mantas konfiskācijas, un ar probācijas
   uzraudzību uz laiku līdz trim gadiem.

   (25.04.2002. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Grozījumi par papildsodu — probācijas uzraudzība —
   stājas spēkā 01.01.2015. Sk. Pārejas noteikumu 16.punktu)

   90.pants. Kavēšana realizēt vēlēšanu tiesības, tiesības piedalīties likuma
   ierosināšanā, tautas nobalsošanas ierosināšanā, tautas nobalsošanā un Eiropas
   pilsoņu iniciatīvas atbalstīšanā

   (1) Par apzinātu kavēšanu personai brīvi piedalīties saskaņā ar Latvijas Republikas
   likumiem rīkotajā parakstu vākšanā likuma vai tautas nobalsošanas ierosināšanai vai
   Eiropas pilsoņu iniciatīvas atbalstīšanai, lietojot vardarbību, viltu, draudus,
   uzpirkšanu vai citā prettiesiskā veidā, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par apzinātu kavēšanu personai brīvi realizēt tiesības vēlēt deputātus un tikt
   ievēlētai vai brīvi piedalīties saskaņā ar Latvijas Republikas likumiem rīkotajā
   tautas nobalsošanā, lietojot vardarbību, viltu, draudus, uzpirkšanu vai citā
   prettiesiskā veidā, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   91.pants. Apzināti nepatiesu ziņu izplatīšana par deputāta kandidātu

   (Izslēgts ar 12.06.2003. likumu, kas stājas spēkā 15.07.2003.)

   92.pants. Parakstu vākšanas, vēlēšanu un tautas nobalsošanas dokumentu viltošana,
   nepareiza balsu saskaitīšana un aizklātas balsošanas pārkāpšana

   Par parakstu vākšanas dokumentu viltošanu likuma vai tautas nobalsošanas
   ierosināšanai vai Eiropas pilsoņu iniciatīvas atbalstīšanai vai par vēlēšanu vai
   tautas nobalsošanas dokumentu viltošanu vai balsu apzināti nepareizu saskaitīšanu,
   kā arī par apzinātu aizklātas balsošanas pārkāpšanu, ko izdarījusi valsts
   amatpersona vai vēlēšanu komisijas loceklis, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem.

   (13.12.2012. likuma redakcijā, kas stājas spēkā 01.04.2013.)

   93.pants. Valsts simbolu zaimošana

   Par Latvijas valsts ģerboņa vai Latvijas valsts karoga noraušanu, saplēšanu,
   salaušanu, iznīcināšanu vai par citādu šo valsts simbolu zaimošanu, kā arī par
   Latvijas valsts himnas publisku zaimošanu —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   94.pants. Valsts noslēpuma apzināta izpaušana

   Par valsts noslēpuma apzinātu izpaušanu, ja to izdarījusi persona, kura bijusi
   brīdināta par valsts noslēpuma neizpaušanu, turklāt šim nodarījumam nav spiegošanas
   pazīmju, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos vai tiesības ieņemt noteiktu amatu uz laiku līdz pieciem gadiem.

   (21.10.2010. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   95.pants. Valsts noslēpuma izpaušana aiz neuzmanības

   Par valsts noslēpuma izpaušanu aiz neuzmanības, ja to izdarījusi persona, kura
   bijusi brīdināta par valsts noslēpuma neizpaušanu, vai par valsts noslēpuma objekta
   nozaudēšanu, ja to izdarījusi persona, kurai valsts noslēpuma objekts bija uzticēts,
   un ja ar to radīts būtisks kaitējums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.10.2010. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   XI nodaļa
   Noziedzīgi nodarījumi pret dabas vidi

   96.pants. Zemes, tās dzīļu, ūdeņu un mežu apsaimniekošanas un izmantošanas noteikumu
   pārkāpšana

   Par zemes, tās dzīļu, ūdeņu vai mežu apsaimniekošanas vai izmantošanas noteikumu
   pārkāpšanu, ja ar to radīts būtisks kaitējums dabas videi, cilvēku veselībai,
   mantiskajām vai saimnieciskajām interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 21.10.2010. un 13.12.2012. likumu, kas stājas spēkā
   01.04.2013.)

   97.pants. Jūras dabas resursu izmantošanas noteikumu pārkāpšana

   (1) (Izslēgta ar 21.10.2010. likumu)

   (2) Par dabas resursu izpētes vai izmantošanas noteikumu pārkāpšanu Latvijas
   Republikas teritoriālajā jūrā, kontinentālajā šelfā vai ekskluzīvajā ekonomiskajā
   zonā, ja ar to radīts būtisks kaitējums jūrai, piekrastei vai citāds būtisks
   kaitējums, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.10.2010. un 13.12.2012. likumu, kas
   stājas spēkā 01.04.2013.)

   98.pants. Radioaktīvo un ķīmisko vielu aprites drošības noteikumu pārkāpšana

   (1) (Izslēgta ar 21.10.2010. likumu)

   (2) Par radioaktīvo vielu vai citu jonizējošā starojuma avotu, bīstamo bioloģisko,
   bakterioloģisko, toksisko, ozona slāni noārdošo, ķīmisko vielu vai maisījumu vai
   citu bīstamu vielu vai materiālu, preparātu vai vīrusu ražošanas, iegādes,
   pārvietošanas, uzglabāšanas, apstrādes vai lietošanas noteikumu pārkāpšanu, ja ar to
   radīts būtisks kaitējums dabas videi, cilvēku veselībai, mantiskajām vai
   saimnieciskajām interesēm, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta otrajā daļā norādīto noteikumu pārkāpšanu, ja tā izraisījusi smagas
   sekas vai ja to izdarījusi organizēta grupa, —

   soda ar brīvības atņemšanu uz laiku līdz astoņiem gadiem un ar policijas kontroli uz
   laiku līdz trim gadiem vai bez tās.

   (Ar grozījumiem, kas izdarīti ar 12.02.2004., 12.10.2006., 13.12.2007., 21.10.2010.
   un 13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   99.pants. Bīstamo atkritumu apsaimniekošanas noteikumu pārkāpšana

   (1) (Izslēgta ar 21.10.2010. likumu)

   (2) Par bīstamo atkritumu savākšanas, uzglabāšanas, pārkraušanas, pārvadāšanas,
   pārstrādes, reģenerācijas vai apglabāšanas noteikumu pārkāpšanu, ja ar to radīts
   būtisks kaitējums dabas videi, cilvēku veselībai, mantiskajām vai saimnieciskajām
   interesēm, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par bīstamo atkritumu ievešanu Latvijas teritorijā vai tranzītpārvadāšanu cauri
   Latvijas teritorijai, pārkāpjot noteikumus, ja ar to radīts būtisks kaitējums dabas
   videi, cilvēku veselībai, mantiskajām vai saimnieciskajām interesēm, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (4) Par šā panta otrajā daļā norādīto noteikumu pārkāpšanu vai šā panta trešajā daļā
   paredzētajām darbībām, ja to izdarījusi organizēta grupa, —

   soda ar brīvības atņemšanu uz laiku līdz septiņiem gadiem un ar policijas kontroli
   uz laiku līdz trim gadiem.

   (Ar grozījumiem, kas izdarīti ar 12.02.2004., 13.12.2007., 21.10.2010. un
   13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   100.pants. Bīstamu vielu neatļauta apglabāšana ūdeņos un zemes dzīlēs

   (1) Par radioaktīvo vielu, to skaitā kodolmateriālu, bīstamu ķīmisko vielu vai
   produktu, materiālu vai atkritumu neatļautu apglabāšanu ūdeņos vai zemes dzīlēs —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par kodolieroču, ķīmisko, bioloģisko, bakterioloģisko, toksisko vai citu
   masveida iznīcināšanas ieroču apglabāšanu ūdeņos vai zemes dzīlēs —

   soda ar brīvības atņemšanu uz laiku no trim līdz divdesmit gadiem.

   (18.05.2000. likuma redakcijā ar grozījumiem, kas izdarīti ar 12.02.2004. un
   13.12.2012. likumu, kas stājas spēkā 01.04.2013.)

   101.pants. Jūras piesārņošana

   (1) (Izslēgta ar 21.10.2010. likumu)

   (2) Par jūras piesārņošanu ar bīstamām vai citām kaitīgām vielām, materiāliem vai
   atkritumiem, ja ar to radīts būtisks kaitējums dabas videi, mantiskajām vai
   saimnieciskajām interesēm, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par jūras piesārņošanu ar bīstamām vai citām kaitīgām vielām, materiāliem vai
   atkritumiem, ja tā izraisījusi smagas sekas, —

   soda ar brīvības atņemšanu uz laiku līdz desmit gadiem.

   (Ar grozījumiem, kas izdarīti ar 12.02.2004., 13.12.2007., 21.10.2010. un
   13.12.2012. likumu, kas stājas spēkā 01.04.2013.)

   102.pants. Zemes, mežu un ūdeņu piesārņošana un piegružošana

   (1) (Izslēgta ar 21.10.2010. likumu)

   (2) Par zemes, mežu vai iekšējo ūdeņu (virszemes vai pazemes) piesārņošanu ar
   bīstamām vai citām kaitīgām vielām, materiāliem vai atkritumiem, piegružošanu vai
   citādu kaitīgu iedarbību uz tiem jebkādā veidā, ja ar to radīts būtisks kaitējums
   dabas videi, mantiskajām vai saimnieciskajām interesēm, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par zemes, mežu vai iekšējo ūdeņu (virszemes vai pazemes) piesārņošanu ar
   bīstamām vai citām kaitīgām vielām, materiāliem vai atkritumiem, piegružošanu vai
   citādu kaitīgu iedarbību uz tiem jebkādā veidā, ja tas izraisījis smagas sekas, —

   soda ar brīvības atņemšanu uz laiku līdz desmit gadiem.

   (Ar grozījumiem, kas izdarīti ar 12.02.2004., 13.12.2007., 21.10.2010. un
   13.12.2012. likumu, kas stājas spēkā 01.04.2013.)

   103.pants. Atmosfēras gaisa piesārņošana

   (1) (Izslēgta ar 21.10.2010. likumu)

   (2) Par atmosfēras gaisa piesārņošanu, piegružošanu, fizikālu vai citādu kaitīgu
   iedarbību uz to jebkādā veidā, pārsniedzot noteiktos normatīvus vai pārkāpjot
   noteikumus, ja ar to radīts būtisks kaitējums dabas videi, iedzīvotāju veselībai,
   mantiskajām vai saimnieciskajām interesēm, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.10.2010. un 13.12.2012. likumu, kas
   stājas spēkā 01.04.2013.)

   104.pants. Objektu ekspluatācija bez attīrīšanas būvēm

   Par rūpniecības, lauksaimniecības, komunālās saimniecības vai citu objektu
   ekspluatāciju, ja tajos nav ierīkotas nepieciešamās attīrīšanas, kaitīgu vielu un
   putekļu uztveršanas būves un ietaises vai arī tās atrodas tādā stāvoklī, ka nav
   derīgas ekspluatācijai, un ja ar to radīts būtisks kaitējums dabas videi, cilvēku
   veselībai, mantiskajām vai saimnieciskajām interesēm, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (21.10.2010. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   105.pants. Pasākumu neveikšana dabas vides piesārņojuma likvidēšanai

   Par personas pienākumos ietilpstošo dabas vides piesārņojuma likvidēšanai un citādu
   kaitīgu seku novēršanai nepieciešamo pasākumu neveikšanu vai nepienācīgu veikšanu,
   kā arī par neziņošanu, ja kaitīgās sekas iestājušās, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.10.2010. un 13.12.2012. likumu, kas
   stājas spēkā 01.04.2013.)

   106.pants. Datu slēpšana par dabas vides piesārņojumu

   (1) Par neziņošanu par jūras ūdeņu piesārņošanu vai citādu kaitīgu iedarbību no
   transportlīdzekļiem vai būvēm jūrā, ja to izdarījusi persona, kurai bija pienākums
   ziņot, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par dabas vides piesārņojuma apjoma datu tīšu slēpšanu vai sagrozīšanu, ja to
   izdarījusi persona, kurai bija pienākums šos datus sniegt, un ja tā rezultātā radīts
   būtisks kaitējums dabas videi, cilvēku veselībai, mantiskajām vai saimnieciskajām
   interesēm, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.10.2010. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   107.pants. Meža dedzināšana

   (1) Par meža tīšu aizdedzināšanu —

   soda ar īslaicīgu brīvības atņemšanu vai ar piespiedu darbu, vai ar naudas sodu un
   ar probācijas uzraudzību uz laiku līdz trim gadiem vai bez tās.

   (2) Par tādām pašām darbībām, ja ar tām radīts būtisks kaitējums, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (3) Par tādām pašām darbībām, ja tās vainīgā neuzmanības dēļ izraisījušas cilvēka
   nāvi vai citas smagas sekas, —

   soda ar brīvības atņemšanu uz laiku līdz astoņiem gadiem un ar probācijas uzraudzību
   uz laiku līdz trim gadiem vai bez tās.

   (13.12.2012. likuma redakcijā, kas stājas spēkā 01.04.2013. Grozījumi par papildsodu
   — probācijas uzraudzība — stājas spēkā 01.01.2015. Sk. Pārejas noteikumu 16.punktu)

   108.pants. Meža iznīcināšana un bojāšana aiz neuzmanības

   (1) Par meža nogabala iznīcināšanu vai bojāšanu aiz neuzmanības, nevērīgi rīkojoties
   ar uguni vai citādā veidā, ja ar to radīts būtisks kaitējums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izraisījušas cilvēka nāvi vai citas smagas
   sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.10.2010. un 13.12.2012. likumu, kas
   stājas spēkā 01.04.2013.)

   109.pants. Patvaļīga koku ciršana un bojāšana

   (1) Par patvaļīgu koku ciršanu svešā mežā vai citā svešā zemes platībā —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par patvaļīgu koku ciršanu, iznīcināšanu vai bojāšanu īpaši aizsargājamā dabas
   teritorijā, mikroliegumā, parkā, skvērā, alejā vai vides un dabas resursu
   aizsardzības aizsargjoslā —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par patvaļīgu koku ciršanu, iznīcināšanu vai bojāšanu, ja ar šīm darbībām radīts
   būtisks kaitējums vai ja tās izdarījusi organizēta grupa, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2007. likuma redakcijā ar grozījumiem, kas izdarīti ar 21.10.2010. un
   13.12.2012. likumu, kas stājas spēkā 01.04.2013.)

   110.pants. Patvaļīga zvejošana un ūdensdzīvnieku iegūšana

   (1) (Izslēgta ar 21.10.2010. likumu)

   (2) Par zivju ķeršanu vai citādu zivju vai ūdensdzīvnieku iegūšanu bez attiecīgas
   atļaujas vai saudzēšanas laikā, vai neatļautās vietās, vai ar aizliegtiem rīkiem vai
   paņēmieniem (patvaļīga iegūšana), ja tā izdarīta īpaši aizsargājamā dabas teritorijā
   vai ar to radīts būtisks kaitējums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par patvaļīgu zivju vai ūdensdzīvnieku iegūšanu, izmantojot elektrostrāvu,
   sprāgstošas vielas, indīgas vielas vai citus vispārbīstamus līdzekļus vai
   paņēmienus, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 25.04.2002., 21.10.2010. un 13.12.2012. likumu, kas
   stājas spēkā 01.04.2013.)

   111.pants. Elektrozvejas ierīču nelikumīga izgatavošana, iegādāšanās, glabāšana,
   realizēšana, pārvadāšana un pārsūtīšana

   Par elektrozvejas ierīču nelikumīgu izgatavošanu, iegādāšanos, glabāšanu,
   realizēšanu, pārvadāšanu vai pārsūtīšanu —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.10.2010. un 13.12.2012. likumu, kas
   stājas spēkā 01.04.2013.)

   112.pants. Nelikumīgas medības

   (1) (Izslēgta ar 21.10.2010. likumu)

   (2) Par nelikumīgām medībām, ja tās izdarījusi personu grupa pēc iepriekšējas
   vienošanās vai ja tās izdarītas īpaši aizsargājamā dabas teritorijā, vai ja ar tām
   radīts būtisks kaitējums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par aizliegtu vispārbīstamu līdzekļu, metožu, rīku vai paņēmienu izmantošanu
   medībās —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (18.12.2003. likuma redakcijā ar grozījumiem, kas izdarīti ar 12.02.2004.,
   21.10.2010. un 13.12.2012. likumu, kas stājas spēkā 01.04.2013.)

   113.pants. Spridzināšanas un citu darbu veikšana, pārkāpjot dzīvnieku aizsardzības
   noteikumus

   Par spridzināšanas, meliorācijas, kokmateriālu sagatavošanas vai citu darbu
   veikšanu, pārkāpjot dzīvnieku aizsardzības noteikumus, ja ar tādām darbībām radīts
   būtisks kaitējums zivju resursiem, putniem vai citiem savvaļas dzīvniekiem, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.10.2010. un 13.12.2012. likumu, kas
   stājas spēkā 01.04.2013.)

   114.pants. Īpaši aizsargājamo dabas teritoriju iznīcināšana un bojāšana

   Par īpaši aizsargājamo dabas teritoriju iznīcināšanu vai bojāšanu, ja ar to radīts
   būtisks kaitējums, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.10.2010. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   115.pants. Īpaši aizsargājamo dzīvnieku un augu iznīcināšana un bojāšana

   Par īpaši aizsargājamo dzīvnieku, augu, sēņu vai ķērpju vai to dzīvotnes vai īpaši
   aizsargājamo biotopu iznīcināšanu vai bojāšanu, ja ar to radīts būtisks kaitējums, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.10.2010. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   115.^1 pants. Apdraudēto savvaļas dzīvnieku un augu sugu īpatņu tirdzniecības
   noteikumu pārkāpšana

   Par apdraudēto savvaļas dzīvnieku vai augu sugu īpatņu vai to daļu vai izstrādājumu
   tirdzniecības noteikumu pārkāpšanu, ja ar to radīts būtisks kaitējums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.10.2010. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   XII nodaļa
   Nonāvēšana

   116.pants. Slepkavība

   Par citas personas tīšu prettiesisku nonāvēšanu (slepkavība) —

   soda ar mūža ieslodzījumu vai ar brīvības atņemšanu uz laiku no pieciem līdz
   piecpadsmit gadiem un ar policijas kontroli uz laiku līdz trim gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Sk. Pārejas noteikumu 11.punktu)

   117.pants. Slepkavība pastiprinošos apstākļos

   Par slepkavību, ja:

   1) noslepkavota sieviete, vainīgajam apzinoties, ka viņa ir grūtniecības stāvoklī;

   2) noslepkavota persona, vainīgajam apzinoties, ka tā ir bezpalīdzības stāvoklī;

   3) tā izdarīta vairāku personu dzīvībai bīstamā veidā;

   4) tā izdarīta ar sevišķu cietsirdību;

   5) pēc tās izdarīta līķa apgānīšana;

   6) tā saistīta ar laupīšanu;

   7) tā saistīta ar izvarošanu;

   8) tā izdarīta nolūkā slēpt citu noziedzīgu nodarījumu vai atvieglot tā izdarīšanu;

   9) tā izdarīta mantkārīgā nolūkā;

   10) to izdarījusi personu grupa;

   11) to izdarījusi persona, kas ievietota īslaicīgās aizturēšanas vai ieslodzījuma
   vietā;

   12) noslepkavots nepilngadīgais,—

   soda ar mūža ieslodzījumu vai ar brīvības atņemšanu uz laiku no desmit līdz
   divdesmit gadiem un ar policijas kontroli uz laiku līdz trim gadiem, konfiscējot
   mantu vai bez mantas konfiskācijas.

   (Ar grozījumiem, kas izdarīti ar 18.05.2000. un 13.12.2012. likumu, kas stājas spēkā
   01.04.2013. Sk. Pārejas noteikumu 11.punktu)

   118.pants. Slepkavība sevišķi pastiprinošos apstākļos

   Par slepkavību

   1) sakarā ar to, ka cietušais vai viņa tuvinieks izpildījis savus dienesta vai
   profesionālos pienākumus vai piedalījies noziedzīga vai citāda prettiesiska
   nodarījuma novēršanā vai pārtraukšanā, vai devis liecību tiesā vai pirmstiesas
   kriminālprocesā;

   2) ja noslepkavotas divas vai vairākas personas;

   3) (izslēgts ar 13.12.2012. likumu);

   4) ja to izdarījusi persona, izciešot mūža ieslodzījumu;

   5) ja to izdarījusi organizēta grupa, —

   soda ar mūža ieslodzījumu vai ar brīvības atņemšanu uz laiku no piecpadsmit līdz
   divdesmit gadiem un ar policijas kontroli uz laiku līdz trim gadiem, konfiscējot
   mantu vai bez mantas konfiskācijas.

   (Ar grozījumiem, kas izdarīti ar 13.12.2007., 01.12.2011. un 13.12.2012. likumu, kas
   stājas spēkā 01.04.2013. Sk. Pārejas noteikumu 11.punktu)

   119.pants. Jaundzimuša bērna slepkavība

   Par sava bērna slepkavību, ko māte izdarījusi dzemdību laikā vai tieši pēc dzemdībām
   to izraisītā psihiskā un fizioloģiskā stāvokļa ietekmē, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   120.pants. Slepkavība, kas izdarīta stipra psihiska uzbudinājuma stāvoklī

   Par slepkavību, kas izdarīta piepeša stipra psihiska uzbudinājuma stāvoklī, kuru
   izraisījusi vardarbība vai smags goda aizskārums no cietušā puses, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   121.pants. Slepkavība, pārkāpjot nepieciešamās aizstāvēšanās robežas

   Par slepkavību, kas izdarīta, pārkāpjot nepieciešamās aizstāvēšanās robežas, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   122.pants. Slepkavība, pārkāpjot personas aizturēšanas nosacījumus

   (1) Par slepkavību, kas izdarīta, pārkāpjot personas aizturēšanas nosacījumus, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu.

   (2) Par tādām pašām darbībām, ja tās izdarījusi valsts amatpersona, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   123.pants. Nonāvēšana aiz neuzmanības

   (1) Par prettiesisku nonāvēšanu aiz neuzmanības —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu.

   (2) Par prettiesisku nonāvēšanu aiz neuzmanības, ja nonāvētas divas vai vairākas
   personas vai ja nonāvēšana izdarīta, rīkojoties ar šaujamieroci vai sprāgstošām
   vielām vai citā vispārbīstamā veidā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   124.pants. Novešana līdz pašnāvībai

   (1) Par personas novešanu līdz pašnāvībai vai tās mēģinājumam, cietsirdīgi apejoties
   ar cietušo vai sistemātiski pazemojot viņa personisko cieņu, ja šī persona nav
   atradusies materiālā vai citādā atkarībā no vainīgā, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu.

   (2) Par tādām pašām darbībām attiecībā uz personu, kas atradusies materiālā vai
   citādā atkarībā no vainīgā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu un ar probācijas uzraudzību uz laiku līdz trim
   gadiem vai bez tās.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Grozījumi otrajā daļā par papildsodu — probācijas uzraudzība — stājas spēkā
   01.01.2015. Sk. Pārejas noteikumu 16.punktu)

   XIII nodaļa
   Noziedzīgi nodarījumi pret personas veselību

   125.pants. Tīšs smags miesas bojājums

   (1) Par tāda miesas bojājuma tīšu nodarīšanu, kas bīstams dzīvībai vai bijis par
   iemeslu redzes, dzirdes vai kāda cita orgāna vai orgānu funkciju zaudēšanai,
   psihiskam vai citādam veselības traucējumam, ja tas saistīts ar vispārējo darbspēju
   paliekošu zaudējumu ne mazāk kā vienas trešdaļas apmērā vai izraisījis grūtniecības
   pārtraukšanu, vai izpaudies nelabojamā sejas izķēmojumā (smags miesas bojājums), —

   soda ar brīvības atņemšanu uz laiku līdz septiņiem gadiem un ar policijas kontroli
   uz laiku līdz trim gadiem vai bez tās.

   (2) Par tādām pašām darbībām, ja:

   1) tās izdarītas sakarā ar to, ka cietušais vai viņa tuvinieks izpildījis savus
   dienesta vai profesionālos pienākumus vai piedalījies noziedzīga vai citāda
   prettiesiska nodarījuma novēršanā vai pārtraukšanā, vai devis liecību tiesā vai
   pirmstiesas kriminālprocesā;

   2) tās izdarītas pret divām vai vairākām personām;

   3) tās izdarītas vairāku personu dzīvībai vai veselībai bīstamā veidā;

   4) tām bijis mocīšanas vai spīdzināšanas raksturs;

   5) tās izdarījusi personu grupa;

   6) (izslēgts ar 13.12.2012. likumu);

   7) tās izdarījusi persona, kas ievietota īslaicīgās aizturēšanas vai ieslodzījuma
   vietā;

   8) tās izdarītas pret personu bezpalīdzības stāvoklī, —

   soda ar brīvības atņemšanu uz laiku no diviem līdz desmit gadiem un ar policijas
   kontroli uz laiku līdz trim gadiem vai bez tās.

   (3) Par tīša smaga miesas bojājuma nodarīšanu, kas vainīgā neuzmanības dēļ bijis par
   iemeslu cietušā nāvei, vai par tīša smaga miesas bojājuma nodarīšanu, ja to
   izdarījusi organizēta grupa, —

   soda ar brīvības atņemšanu uz laiku no trim līdz piecpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem vai bez tās.

   (4) (Izslēgta ar 13.12.2012. likumu)

   (Ar grozījumiem, kas izdarīti ar 13.12.2007., 30.10.2008., 21.05.2009. un
   13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   126.pants. Tīšs vidēja smaguma miesas bojājums

   (1) Par tāda miesas bojājuma tīšu nodarīšanu, kas nav bīstams dzīvībai un nav
   izraisījis šā likuma 125.pantā paredzētās sekas, bet izraisījis ilgstošu veselības
   traucējumu vai vispārējo darbspēju ievērojamu paliekošu zaudēšanu mazāk nekā vienas
   trešdaļas apmērā (vidēja smaguma miesas bojājums),—

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja:

   1) tās izdarītas sakarā ar to, ka cietušais vai viņa tuvinieks izpildījis savus
   dienesta vai profesionālos pienākumus vai piedalījies noziedzīga vai citāda
   prettiesiska nodarījuma novēršanā vai pārtraukšanā, vai devis liecību tiesā vai
   pirmstiesas kriminālprocesā;

   2) tām bijis mocīšanas vai spīdzināšanas raksturs;

   3) tās izdarījusi personu grupa;

   4) (izslēgts ar 13.12.2012. likumu);

   5) tās izdarījusi persona, kas ievietota īslaicīgās aizturēšanas vai ieslodzījuma
   vietā;

   6) tās izdarītas pret personu bezpalīdzības stāvoklī, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (Ar grozījumiem, kas izdarīti ar 30.10.2008., 21.05.2009. un 13.12.2012. likumu, kas
   stājas spēkā 01.04.2013. Grozījumi otrajā daļā par papildsodu — probācijas
   uzraudzība — stājas spēkā 01.01.2015. Sk. Pārejas noteikumu 16.punktu)

   127.pants. Tīšs miesas bojājums, kas nodarīts stipra psihiska uzbudinājuma stāvoklī

   Par tīšu smagu vai vidēja smaguma miesas bojājumu, kas nodarīts piepeša stipra
   psihiska uzbudinājuma stāvoklī, kuru izraisījusi vardarbība vai smags goda
   aizskārums no cietušā puses, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   128.pants. Tīša miesas bojājuma nodarīšana, pārkāpjot nepieciešamās aizstāvēšanās
   robežas

   Par tīša smaga vai vidēja smaguma miesas bojājuma nodarīšanu, pārkāpjot
   nepieciešamās aizstāvēšanās robežas, ja šis bojājums nav nodarīts, aizsargājoties
   pret dzīvības apdraudējumu vai pret izvarošanu, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   129.pants. Tīša miesas bojājuma nodarīšana, pārkāpjot personas aizturēšanas
   nosacījumus

   (1) Par tīša smaga vai vidēja smaguma miesas bojājuma nodarīšanu, pārkāpjot personas
   aizturēšanas nosacījumus, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi valsts amatpersona, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   130.pants. Tīšs viegls miesas bojājums

   (1) (Izslēgta ar 21.10.2010. likumu)

   (2) Par viegla miesas bojājuma tīšu nodarīšanu, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par sistemātisku sišanu, kam ir spīdzināšanas raksturs, vai citāda veida
   spīdzināšanu, ja šīm darbībām nav bijušas šā likuma 125. vai 126.pantā paredzētās
   sekas, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 21.10.2010. un 13.12.2012. likumu, kas stājas spēkā
   01.04.2013.)

   131.pants. Miesas bojājums aiz neuzmanības

   Par smaga vai vidēja smaguma miesas bojājuma nodarīšanu aiz neuzmanības —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   132.pants. Draudi izdarīt slepkavību un nodarīt smagu miesas bojājumu

   Par draudiem izdarīt slepkavību vai nodarīt smagu miesas bojājumu, ja ir bijis
   pamats baidīties, ka šie draudi var tikt izpildīti, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   133.pants. Inficēšana ar cilvēka imūndeficīta un B un C hepatīta vīrusu

   Par personas apzinātu inficēšanu ar cilvēka imūndeficīta vīrusu vai B vai C hepatīta
   vīrusu —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.05.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   133.^1 pants. Inficēšana ar bīstamu infekcijas slimības izraisītāju

   Par personas apzinātu inficēšanu ar bīstamu infekcijas slimības izraisītāju, ja tā
   rezultātā nodarīti smagi miesas bojājumi vai tā bijusi par iemeslu cietušā nāvei, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.05.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   134.pants. Inficēšana ar seksuāli transmisīvas slimības izraisītāju

   (1) Par personas apzinātu inficēšanu ar seksuāli transmisīvas slimības izraisītāju —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par nepilngadīgas personas apzinātu inficēšanu ar seksuāli transmisīvas slimības
   izraisītāju —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.05.2009. un 13.12.2012. likumu, kas
   stājas spēkā 01.04.2013.)

   135.pants. Aborta neatļauta izdarīšana

   (1) Par abortu, ko grūtniecei izdarījusi persona, kurai ir tiesības to darīt, ja
   aborts izdarīts ārpus slimnīcas vai citas ārstniecības iestādes vai arī ārstniecības
   iestādē, bet bez tiesiska pamata, —

   soda ar īslaicīgu brīvības atņemšanu vai ar piespiedu darbu, vai ar naudas sodu,
   atņemot tiesības nodarboties ar ārstniecību uz laiku līdz pieciem gadiem.

   (2) Par aborta izdarīšanu grūtniecei antisanitāros apstākļos vai ja to izdarījusi
   persona, kurai nav tiesību izdarīt abortu,—

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības nodarboties
   ar ārstniecību uz laiku līdz pieciem gadiem.

   (3) (Izslēgta ar 13.12.2012. likumu)

   (4) Par aborta neatļautu izdarīšanu pret grūtnieces gribu vai ja aborta neatļauta
   izdarīšana izraisījusi grūtnieces nāvi vai citas smagas sekas —

   soda ar brīvības atņemšanu uz laiku no trim līdz divpadsmit gadiem, atņemot tiesības
   nodarboties ar ārstniecību uz laiku līdz desmit gadiem.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   136.pants. Piespiešana izdarīt abortu

   Par grūtnieces piespiešanu izdarīt abortu, ja rezultātā aborts izdarīts, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   137.pants. Neatļauta ārstniecība

   (1) Par neatļautu ārstniecību, ja tā izraisījusi cietušā veselības traucējumu, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par neatļautu ārstniecību, ja tā izraisījusi cietušā nāvi vai smagus miesas
   bojājumus vainīgā neuzmanības dēļ, —

   soda ar brīvības atņemšanu uz laiku līdz astoņiem gadiem.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   138.pants. Ārstniecības personas profesionālo pienākumu nepienācīga pildīšana

   (1) Par ārstniecības personas profesionālo pienākumu nepildīšanu vai par nolaidīgu
   to pildīšanu, ja šis nodarījums vainīgā neuzmanības dēļ izraisījis cietušajam smagu
   vai vidēja smaguma miesas bojājumu, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādu pašu nodarījumu, ja tas izraisījis cietušā inficēšanos ar cilvēka
   imūndeficīta vīrusu vai B vai C hepatīta vīrusu, vai bijis par iemeslu cietušā
   nāvei, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.05.2009. un 13.12.2012. likumu, kas
   stājas spēkā 01.04.2013.)

   139.pants. Cilvēka audu un orgānu nelikumīga izņemšana

   (1) Par miruša cilvēka audu vai orgānu nelikumīgu izņemšanu to izmantošanai
   medicīnā, ja to izdarījusi ārstniecības persona, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības nodarboties
   ar ārstniecību uz laiku līdz pieciem gadiem.

   (2) Par dzīva cilvēka audu vai orgānu nelikumīgu izņemšanu to izmantošanai medicīnā,
   ja to izdarījusi ārstniecības persona, —

   soda ar brīvības atņemšanu uz laiku līdz septiņiem gadiem, atņemot tiesības
   nodarboties ar ārstniecību uz laiku līdz pieciem gadiem.

   (13.12.2012. likuma redakcijā, kas stājas spēkā 01.04.2013.)

   140.pants. Sanitāri higiēniskās un epidemioloģiskās drošības noteikumu pārkāpšana

   Par sanitāri higiēniskās un epidemioloģiskās drošības noteikumu pārkāpšanu, ja tā
   izraisījusi epidēmiju, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   141.pants. Atstāšana bez palīdzības

   (1) Par nepieciešamas un acīm redzami neatliekamas palīdzības nesniegšanu cilvēkam,
   kas atrodas dzīvībai bīstamā stāvoklī, ja vainīgais apzinājies, ka varējis to sniegt
   bez nopietnām briesmām sev un citām personām, un ja palīdzības nesniegšana
   izraisījusi cilvēka nāvi vai citas smagas sekas,—

   soda ar piespiedu darbu vai ar naudas sodu.

   (2) Par tādas personas apzinātu atstāšanu bez palīdzības, kura atrodas dzīvībai vai
   veselībai bīstamā stāvoklī un kurai nav iespējas saglabāt sevi mazgadības, vecuma,
   slimības vai savas nevarības dēļ, ja vainīgajam bijusi iespēja sniegt cietušajam
   palīdzību un bijis pienākums rūpēties par viņu vai arī vainīgais pats viņu
   nostādījis dzīvībai bīstamā stāvoklī, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   142.pants. Palīdzības nesniegšana jūrā cietušajiem

   (1) Par nedošanos uz nelaimes vietu jūrā, ja saņemta ziņa, ka ir nepieciešama
   palīdzība, un ja to izdarījis kuģa kapteinis, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par palīdzības nesniegšanu cilvēkiem, kas iet bojā uz jūras vai uz cita
   ūdensceļa, ja šo palīdzību varēja sniegt bez nopietnām briesmām kuģim, tā apkalpei
   un pasažieriem un ja to izdarījis kuģa kapteinis, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   XIV nodaļa
   Noziedzīgi nodarījumi pret personas
   pamattiesībām un pamatbrīvībām

   143.pants. Personas mājokļa neaizskaramības pārkāpšana

   (1) Par nelikumīgu iekļūšanu mājoklī pret tajā dzīvojošās personas gribu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, lietojot vardarbību, draudus, viltu vai uzdodoties par
   valsts amatpersonu, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 13.12.2012. un 20.03.2014. likumu, kas
   stājas spēkā 03.04.2014.)

   144.pants. Korespondences, pa telekomunikāciju tīkliem pārraidāmās informācijas un
   citas informācijas noslēpuma pārkāpšana

   (1) Par personas korespondences, pa telekomunikāciju tīkliem pārraidāmās
   informācijas noslēpuma tīšu pārkāpšanu, kā arī par tādas informācijas un programmu
   noslēpuma tīšu pārkāpšanu, kas paredzētas lietošanai sakarā ar datu elektronisko
   apstrādi, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas mantkārīgā nolūkā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 29.04.2004. un 13.12.2012. likumu, kas stājas spēkā
   01.04.2013.)

   145.pants. Nelikumīgas darbības ar fiziskās personas datiem

   (1) Par nelikumīgām darbībām ar fiziskās personas datiem, ja ar to radīts būtisks
   kaitējums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par nelikumīgām darbībām ar fiziskās personas datiem, ja tās izdarījis personas
   datu apstrādes pārzinis vai operators atriebības, mantkārīgā vai šantāžas nolūkā, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par personas datu apstrādes pārziņa vai operatora vai datu subjekta ietekmēšanu,
   pielietojot vardarbību vai draudus vai ļaunprātīgi izmantojot uzticību, vai ar viltu
   nolūkā veikt nelikumīgas darbības ar fiziskās personas datiem —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (10.09.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   146.pants. Darba aizsardzības noteikumu pārkāpšana

   (1) Par darba aizsardzību vai tehnisko drošību reglamentējošo normatīvo aktu prasību
   pārkāpšanu, ja to izdarījis uzņēmuma (uzņēmējsabiedrības), iestādes vai
   organizācijas vadītājs vai cita persona, kas atbildīga par šo noteikumu ievērošanu,
   un ja šis nodarījums izraisījis miesas bojājumus ar veselības traucējumu vai
   darbspēju paliekošu zaudējumu, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādu pašu nodarījumu, ja tas izraisījis cilvēka nāvi vai smagus miesas
   bojājumus vairākiem cilvēkiem, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   147.pants. Izgudrotāja un dizainera tiesību pārkāpšana

   (1) Par izgudrojuma vai dizainparauga tīšu izpaušanu bez izgudrotāja, dizainera vai
   viņu tiesību pārņēmēja atļaujas, pirms izgudrojumu vai dizainparaugu attiecīgā
   persona izpaudusi pati vai pirms tas izpausts ar šīs personas piekrišanu, kā arī par
   izgudrojuma vai dizainparauga autorības piesavināšanos vai līdzautorības uzspiešanu
   —

   soda ar piespiedu darbu vai ar naudas sodu.

   (2) Par piespiešanu ar vardarbību vai tās draudiem, vai ar šantāžu atteikties no
   izgudrojuma vai dizainparauga autorības vai par līdzautorības uzspiešanu —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (17.10.2002. likuma redakcijā ar grozījumiem, kas izdarīti ar 12.02.2004. un
   13.12.2012. likumu, kas stājas spēkā 01.04.2013.)

   148.pants. Autortiesību un blakustiesību pārkāpšana

   (1) Par autortiesību vai blakustiesību pārkāpšanu, ja ar to radīts būtisks kaitējums
   ar likumu aizsargātām personas interesēm, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzēto noziedzīgo nodarījumu, ja to izdarījusi
   personu grupa pēc iepriekšējas vienošanās, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par autortiesību vai blakustiesību pārkāpšanu, ja tā izdarīta lielā apmērā vai
   ja to izdarījusi organizēta grupa, vai par piespiešanu ar vardarbību, draudiem vai
   šantāžu atteikties no autorības, vai par līdzautorības uzspiešanu, ja tā izdarīta ar
   vardarbību, draudiem vai šantāžu, —

   soda ar brīvības atņemšanu uz laiku līdz sešiem gadiem, atņemot tiesības uz noteiktu
   nodarbošanos uz laiku līdz pieciem gadiem, un ar policijas kontroli uz laiku līdz
   trim gadiem vai bez tās.

   (21.10.2010. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Sk. Pārejas noteikumu 11.punktu)

   149.pants. Nelikumīgas darbības ar autortiesību un blakustiesību objektiem

   (Izslēgts ar 21.10.2010. likumu, kas stājas spēkā 01.01.2011.)

   149.^1 pants. Diskriminācijas aizlieguma pārkāpšana

   (1) (Izslēgta ar 13.12.2012. likumu)

   (2) Par diskrimināciju rasu vai etniskās piederības dēļ vai par cita veida
   diskriminācijas aizlieguma pārkāpšanu, ja ar to radīts būtisks kaitējums vai ja tā
   saistīta ar vardarbību vai draudiem, vai ja to izdarījusi personu grupa vai valsts
   amatpersona, vai uzņēmuma (uzņēmējsabiedrības) vai organizācijas atbildīgs
   darbinieks, vai ja tā izdarīta, izmantojot automatizētu datu apstrādes sistēmu, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.06.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   150.pants. Reliģiskā naida celšana

   (1) Par personu reliģisko jūtu aizskaršanu vai naida celšanu sakarā ar šo personu
   attieksmi pret reliģiju vai ateismu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādu pašu darbību, ja ar to radīts būtisks kaitējums vai ja tā saistīta ar
   vardarbību vai draudiem, vai ja to izdarījusi personu grupa vai valsts amatpersona,
   vai uzņēmuma (uzņēmējsabiedrības) vai organizācijas atbildīgs darbinieks, vai ja tā
   izdarīta, izmantojot automatizētu datu apstrādes sistēmu, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.06.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   151.pants. Reliģisku rituālu traucēšana

   (Izslēgts ar 13.12.2012. likumu, kas stājas spēkā 01.04.2013.)

   XV nodaļa
   Noziedzīgi nodarījumi pret personas
   brīvību, godu un cieņu

   152.pants. Nelikumīga brīvības atņemšana

   (1) Par prettiesisku darbību, atņemot personai iespēju brīvi noteikt savu atrašanās
   vietu (nelikumīga brīvības atņemšana), ja nav valsts amatpersonas noziedzīga
   nodarījuma pazīmju, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas cietušā dzīvībai vai veselībai
   bīstamā veidā vai ja tās saistītas ar fizisku ciešanu nodarīšanu viņam, vai ja tās
   ilgušas vairāk par vienu nedēļu, vai ja tās izdarījusi personu grupa pēc
   iepriekšējas vienošanās, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (3) Par nelikumīgu brīvības atņemšanu, ja tā izraisījusi smagas sekas vai ja to
   izdarījusi organizēta grupa, —

   soda ar brīvības atņemšanu uz laiku līdz septiņiem gadiem, konfiscējot mantu vai bez
   mantas konfiskācijas, un ar policijas kontroli uz laiku līdz trim gadiem vai bez
   tās.

   (Ar grozījumiem, kas izdarīti ar 12.02.2004., 13.12.2007. un 13.12.2012. likumu, kas
   stājas spēkā 01.04.2013. Grozījumi otrajā daļā par papildsodu — probācijas
   uzraudzība — stājas spēkā 01.01.2015. Sk. Pārejas noteikumu 11. un 16.punktu)

   153.pants. Personas nolaupīšana

   (1) Par personas sagrābšanu, lietojot vardarbību vai draudus, vai aizvešanu ar viltu
   vai izmantojot personas bezpalīdzības stāvokli (personas nolaupīšana), —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (2) Par tādām pašām darbībām, ja tās izdarītas pret nepilngadīgo, —

   soda ar brīvības atņemšanu uz laiku līdz septiņiem gadiem, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem.

   (3) Par personas nolaupīšanu, ja tā izraisījusi smagas sekas vai tā izdarīta pret
   mazgadīgo, vai to izdarījusi organizēta grupa, —

   soda ar brīvības atņemšanu uz laiku no trim līdz divpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem vai bez tās.

   (Ar grozījumiem, kas izdarīti ar 13.12.2007., 30.10.2008. un 13.12.2012. likumu, kas
   stājas spēkā 01.04.2013. Grozījumi pirmajā un otrajā daļā par papildsodu —
   probācijas uzraudzība — stājas spēkā 01.01.2015. Sk. Pārejas noteikumu 11. un
   16.punktu)

   154.pants. Ķīlnieku sagrābšana

   (1) Par personas kā ķīlnieka sagrābšanu vai aizturēšanu, ja tas saistīts ar draudiem
   noslepkavot, nodarīt miesas bojājumus vai turpmāk aizturēt šo personu nolūkā
   piespiest fizisko vai juridisko personu vai personu grupu izdarīt kādu darbību vai
   atturēties no tās, izvirzot to par noteikumu ķīlnieka atbrīvošanai, —

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas, un ar probācijas uzraudzību uz laiku līdz trim gadiem
   vai bez tās.

   (2) Par tādām pašām darbībām, ja tās izdarītas pret nepilngadīgo vai ja tās
   izdarījusi personu grupa pēc iepriekšējas vienošanās, —

   soda ar brīvības atņemšanu uz laiku no trim līdz divpadsmit gadiem, konfiscējot
   mantu vai bez mantas konfiskācijas, un ar probācijas uzraudzību uz laiku līdz trim
   gadiem.

   (3) Par šā panta pirmajā daļā paredzētajām darbībām, ja tās izraisījušas smagas
   sekas vai ja tās izdarītas pret mazgadīgo, vai ja tās izdarījusi organizēta grupa, —

   soda ar brīvības atņemšanu uz laiku no pieciem līdz piecpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem.

   (Ar grozījumiem, kas izdarīti ar 08.12.2005., 13.12.2007. un 13.12.2012. likumu, kas
   stājas spēkā 01.04.2013. Grozījumi pirmajā un otrajā daļā par papildsodu —
   probācijas uzraudzība — stājas spēkā 01.01.2015. Sk. Pārejas noteikumu 11. un
   16.punktu)

   154.^1 pants. Cilvēku tirdzniecība

   (1) Par cilvēku tirdzniecību —

   soda ar brīvības atņemšanu uz laiku līdz astoņiem gadiem, konfiscējot mantu vai bez
   mantas konfiskācijas.

   (2) Par cilvēku tirdzniecību, ja tā izdarīta pret nepilngadīgo vai ja to izdarījusi
   personu grupa pēc iepriekšējas vienošanās, —

   soda ar brīvības atņemšanu uz laiku no trim līdz divpadsmit gadiem, konfiscējot
   mantu vai bez mantas konfiskācijas, un ar probācijas uzraudzību uz laiku līdz trim
   gadiem vai bez tās.

   (3) Par cilvēku tirdzniecību, ja tā apdraudējusi cietušā dzīvību vai izraisījusi
   smagas sekas vai ja tā izdarīta ar sevišķu cietsirdību vai pret mazgadīgo, vai ja to
   izdarījusi organizēta grupa, —

   soda ar brīvības atņemšanu uz laiku no pieciem līdz piecpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem vai bez tās.

   (25.04.2002. likuma redakcijā ar grozījumiem, kas izdarīti ar 16.12.2004.,
   13.12.2007., 13.12.2012. un 14.03.2013. likumu, kas stājas spēkā 01.04.2013.
   Grozījumi otrajā daļā par papildsodu — probācijas uzraudzība — stājas spēkā
   01.01.2015. Sk. Pārejas noteikumu 11. un 16.punktu)

   154.^2 pants. Cilvēku tirdzniecības jēdziens

   (1) Cilvēku tirdzniecība ir ekspluatācijas nolūkā izdarīta personu savervēšana,
   pārvadāšana, nodošana, slēpšana, izmitināšana vai saņemšana, lietojot vardarbību vai
   draudus, vai aizvešanu ar viltu vai izmantojot personas atkarību no vainīgā vai tās
   bezpalīdzības stāvokli, vai arī dodot vai saņemot materiāla vai citāda rakstura
   labumus, lai panāktu tās personas piekrišanu tirdzniecībai, no kuras ir atkarīgs
   cietušais.

   (2) Nepilngadīgā vervēšana, pārvadāšana, nodošana, slēpšana, izmitināšana vai
   saņemšana ekspluatācijas nolūkā atzīstama par cilvēku tirdzniecību arī tādā
   gadījumā, ja tā nav saistīta ar jebkuru šā panta pirmajā daļā minēto līdzekļu
   izmantošanu.

   (3) Ekspluatācija šā panta izpratnē ir personas iesaistīšana prostitūcijā vai cita
   veida seksuālā izmantošanā, piespiešana veikt darbu, sniegt pakalpojumus vai izdarīt
   noziedzīgus nodarījumus, turēšana verdzībā vai citās tai līdzīgās formās (parādu
   verdzība, dzimtbūšana vai personas cita veida piespiedu nodošana citas personas
   atkarībā), turēšana kalpībā vai arī personas audu vai orgānu nelikumīga izņemšana.

   (25.04.2002. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   155.pants. Nelikumīga ievietošana psihiatriskajā slimnīcā

   Par apzināti nelikumīgu personas ievietošanu psihiatriskajā slimnīcā —

   soda ar īslaicīgu brīvības atņemšanu vai ar piespiedu darbu, vai ar naudas sodu,
   atņemot tiesības uz noteiktu nodarbošanos uz laiku līdz pieciem gadiem.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   156.pants. Goda aizskaršana

   (Izslēgts ar 19.11.2009. likumu, kas stājas spēkā 23.12.2009.)

   157.pants. Neslavas celšana

   (1) Par apzināti nepatiesu, otru personu apkaunojošu izdomājumu tīšu izplatīšanu
   iespiestā vai citādā veidā pavairotā sacerējumā, kā arī mutvārdos, ja tā izdarīta
   publiski (neslavas celšana), —

   soda ar piespiedu darbu vai ar naudas sodu.

   (2) Par neslavas celšanu masu saziņas līdzeklī —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (12.06.2003. likuma redakcijā ar grozījumiem, kas izdarīti ar 12.02.2004.,
   19.11.2009. un 13.12.2012. likumu, kas stājas spēkā 01.04.2013.)

   158.pants. Goda aizskaršana un neslavas celšana masu saziņas līdzeklī

   (Izslēgts ar 19.11.2009. likumu, kas stājas spēkā 23.12.2009.)

   XVI nodaļa
   Noziedzīgi nodarījumi pret
   tikumību un dzimumneaizskaramību

   159.pants. Izvarošana

   (1) Par dzimumaktu, lietojot vardarbību, draudus vai izmantojot cietušā
   bezpalīdzības stāvokli (izvarošana), —

   soda ar brīvības atņemšanu uz laiku no diviem līdz desmit gadiem un ar probācijas
   uzraudzību uz laiku līdz trim gadiem.

   (2) Par izvarošanu, ja to izdarījusi personu grupa, vai par nepilngadīgā izvarošanu
   —

   soda ar brīvības atņemšanu uz laiku no pieciem līdz piecpadsmit gadiem un ar
   probācijas uzraudzību uz laiku līdz trim gadiem.

   (3) Par izvarošanu, ja tā izraisījusi smagas sekas vai par mazgadīgā izvarošanu —

   soda ar mūža ieslodzījumu vai ar brīvības atņemšanu uz laiku no desmit līdz
   divdesmit gadiem un ar probācijas uzraudzību uz laiku līdz trim gadiem.

   (Ar grozījumiem, kas izdarīti ar 13.12.2007., 21.05.2009., 08.07.2011. un
   13.12.2012. likumu, kas stājas spēkā 01.04.2013. Sk. Pārejas noteikumu 12. un
   14.punktu)

   160.pants. Vardarbīga dzimumtieksmes apmierināšana

   (1) Par pederastiju vai lesbiānismu vai dzimumtieksmju citādu apmierināšanu
   pretdabiskā veidā, ja tādas darbības izdarītas, lietojot vardarbību, draudus vai
   izmantojot personas bezpalīdzības stāvokli, —

   soda ar brīvības atņemšanu uz laiku no diviem līdz desmit gadiem un ar probācijas
   uzraudzību uz laiku līdz trim gadiem.

   (2) Par tādām pašām darbībām, ja tās izdarītas ar nepilngadīgo vai ja tās izdarījusi
   personu grupa,—

   soda ar brīvības atņemšanu uz laiku no pieciem līdz piecpadsmit gadiem un ar
   probācijas uzraudzību uz laiku līdz trim gadiem.

   (3) Par šā panta pirmajā vai otrajā daļā paredzētajām darbībām, ja tās izraisījušas
   smagas sekas, kā arī ja tās izdarītas ar mazgadīgo, —

   soda ar mūža ieslodzījumu vai brīvības atņemšanu uz laiku no desmit līdz divdesmit
   gadiem un ar probācijas uzraudzību uz laiku līdz trim gadiem.

   (Ar grozījumiem, kas izdarīti ar 18.05.2000., 13.12.2007., 30.10.2008., 08.07.2011.
   un 13.12.2012. likumu, kas stājas spēkā 01.04.2013. Sk. Pārejas noteikumu 12. un
   14.punktu)

   161.pants. Dzimumsakari, pederastija un lesbiānisms ar personu, kura nav sasniegusi
   sešpadsmit gadu vecumu

   Par dzimumaktu, pederastiju, lesbiānismu vai dzimumtieksmju citādu apmierināšanu
   pretdabiskā veidā ar personu, kura nav sasniegusi sešpadsmit gadu vecumu un kura ir
   materiālā vai citādā atkarībā no vainīgā, vai ja šo nodarījumu izdarījusi pilngadīga
   persona, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (Ar grozījumiem, kas izdarīti ar 18.05.2000., 21.05.2009., 08.07.2011. un
   13.12.2012. likumu, kas stājas spēkā 01.04.2013. Sk. Pārejas noteikumu 14.punktu)

   162.pants. Pavešana netiklībā

   (1) Par netiklu darbību izdarīšanu ar nepilngadīgo pret viņa gribu vai ja to
   izdarījusi pilngadīga persona —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (2) Par netiklu darbību izdarīšanu ar mazgadīgo —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (Ar grozījumiem, kas izdarīti ar 18.05.2000., 21.05.2009., 08.07.2011. un
   13.12.2012. likumu, kas stājas spēkā 01.04.2013. Sk. Pārejas noteikumu 14.punktu)

   162.^1 pants. Pamudināšana iesaistīties seksuālās darbībās

   (1) Par sešpadsmit gadu vecumu nesasniegušas personas pamudināšanu iesaistīties
   seksuālās darbībās vai šādas personas pamudināšanu tikties ar mērķi izdarīt
   seksuālas darbības vai stāties dzimumattiecībās neatkarīgi no veida, kādā
   pamudinājums izteikts, ja to izdarījusi pilngadīga persona, —

   soda ar īslaicīgu brīvības atņemšanu vai ar piespiedu darbu, vai ar naudas sodu un
   ar probācijas uzraudzību uz laiku līdz trim gadiem vai bez tās.

   (2) (Izslēgta ar 13.12.2012. likumu)

   (30.10.2008. likuma redakcijā ar grozījumiem, kas izdarīti ar 08.07.2011. un
   13.12.2012. likumu, kas stājas spēkā 01.04.2013. Sk. Pārejas noteikumu 14.punktu)

   163.pants. Prostitūciju ierobežojošo noteikumu pārkāpšana

   (Izslēgts ar 13.12.2012. likumu, kas stājas spēkā 01.04.2013.)

   163.^1 pants. Bordeļa izveidošana, uzturēšana, vadīšana un finansēšana

   Par bordeļa (neatļauta prostitūcijas pakalpojumu organizēšanas un sniegšanas vieta)
   izveidošanu, uzturēšanu, vadīšanu vai finansēšanu —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.05.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   164.pants. Personas iesaistīšana prostitūcijā un piespiešana nodarboties ar
   prostitūciju

   (1) Par personas iesaistīšanu prostitūcijā —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (2) Par piespiešanu nodarboties ar prostitūciju vai par personas iesaistīšanu
   prostitūcijā, ļaunprātīgi izmantojot tās uzticēšanos vai ar viltu, vai izmantojot
   personas atkarību no vainīgā vai tās bezpalīdzības stāvokli, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem vai bez
   tās.

   (3) Par šā panta pirmajā vai otrajā daļā paredzētajām darbībām, ja tās izdarījusi
   personu grupa, vai par nepilngadīgā pamudināšanu, iesaistīšanu vai piespiešanu
   nodarboties ar prostitūciju, vai par telpu nodošanu nepilngadīgām personām
   prostitūcijai —

   soda ar brīvības atņemšanu uz laiku no trim līdz astoņiem gadiem, konfiscējot mantu
   vai bez mantas konfiskācijas, un ar probācijas uzraudzību uz laiku līdz trim gadiem
   vai bez tās.

   (4) Par mazgadīgā pamudināšanu, iesaistīšanu vai piespiešanu nodarboties ar
   prostitūciju —

   soda ar brīvības atņemšanu uz laiku no pieciem līdz divpadsmit gadiem, konfiscējot
   mantu vai bez mantas konfiskācijas, un ar probācijas uzraudzību uz laiku līdz trim
   gadiem.

   (5) Par šajā pantā paredzētajām darbībām, ja tās izdarījusi organizēta grupa, —

   soda ar brīvības atņemšanu uz laiku no pieciem līdz piecpadsmit gadiem, konfiscējot
   mantu vai bez mantas konfiskācijas, un ar probācijas uzraudzību uz laiku līdz trim
   gadiem.

   (Ar grozījumiem, kas izdarīti ar 18.05.2000., 12.02.2004., 13.12.2007., 21.05.2009.,
   08.07.2011. un 13.12.2012. likumu, kas stājas spēkā 01.04.2013. Sk. Pārejas
   noteikumu 12. un 14.punktu)

   165.pants. Sutenerisms

   (1) Par tādas personas izmantošanu iedzīvošanās nolūkā, kura nodarbojas ar
   prostitūciju, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem vai bez
   tās.

   (2) Par tādām pašām darbībām, ja tās izdarījusi personu grupa vai arī tās izdarītas
   attiecībā uz nepilngadīgām personām, —

   soda ar brīvības atņemšanu uz laiku līdz astoņiem gadiem, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem.

   (3) Par tādām pašām darbībām, ja tās izdarījusi organizēta grupa vai ja tās
   izdarītas attiecībā uz mazgadīgām personām, —

   soda ar brīvības atņemšanu uz laiku no pieciem līdz piecpadsmit gadiem, konfiscējot
   mantu vai bez mantas konfiskācijas, un ar probācijas uzraudzību uz laiku līdz trim
   gadiem.

   (Ar grozījumiem, kas izdarīti ar 18.05.2000., 13.12.2007., 21.05.2009., 08.07.2011.
   un 13.12.2012. likumu, kas stājas spēkā 01.04.2013. Sk. Pārejas noteikumu 12. un
   14.punktu)

   165.^1 pants. Personas nosūtīšana seksuālai izmantošanai

   (1) Par personas nosūtīšanu ar tās piekrišanu seksuālai izmantošanai, tas ir, par
   jebkādu rīcību, kas šajā nolūkā veicina legālu vai nelegālu personas pārvietošanos,
   tranzītu vai uzturēšanos vienas valsts vai vairāku valstu teritorijā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas iedzīvošanās nolūkā vai ja tās
   izdarījusi personu grupa pēc iepriekšējas vienošanās, —

   soda ar brīvības atņemšanu uz laiku līdz desmit gadiem, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem vai bez
   tās.

   (3) Par šā panta pirmajā vai otrajā daļā paredzētajām darbībām, ja tās izdarījusi
   organizēta grupa, —

   soda ar brīvības atņemšanu uz laiku no pieciem līdz piecpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem.

   (18.05.2000. likuma redakcijā ar grozījumiem, kas izdarīti ar 16.12.2004.,
   13.12.2007., 21.05.2009. un 13.12.2012. likumu, kas stājas spēkā 01.04.2013.
   Grozījumi otrajā daļā par papildsodu — probācijas uzraudzība — stājas spēkā
   01.01.2015. Sk. Pārejas noteikumu 11. un 16.punktu)

   165.^2 pants. Nosūtīšana uz ārvalsti

   (Izslēgts ar 21.05.2009. likumu, kas stājas spēkā 01.07.2009.)

   166.pants. Pornogrāfiska vai erotiska rakstura materiālu ievešanas, izgatavošanas un
   izplatīšanas noteikumu pārkāpšana

   (1) Par pornogrāfisku sacerējumu, iespiedizdevumu, attēlu, filmu, video un audio
   ierakstu vai citādu pornogrāfiska rakstura materiālu ievešanas, izgatavošanas,
   izplatīšanas, publiskas demonstrēšanas, atskaņošanas, reklāmas noteikumu pārkāpšanu,
   ja ar to radīts būtisks kaitējums, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādu pornogrāfiska rakstura materiālu lejupielādi, iegādāšanos, ievešanu,
   izgatavošanu, publisku demonstrēšanu, reklamēšanu vai citādu izplatīšanu, kuros
   aprakstīta vai attēlota bērnu seksuāla izmantošana, cilvēku seksuālas darbības ar
   dzīvniekiem, nekrofilija vai pornogrāfiska rakstura vardarbība, kā arī par šādu
   materiālu glabāšanu —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par nepilngadīgā iesaistīšanu vai izmantošanu pornogrāfiska vai erotiska
   rakstura materiālu izgatavošanā (ražošanā) —

   soda ar brīvības atņemšanu uz laiku līdz sešiem gadiem, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem vai bez
   tās.

   (4) Par mazgadīgā iesaistīšanu vai izmantošanu pornogrāfiska vai erotiska rakstura
   materiālu izgatavošanā (ražošanā) —

   soda ar brīvības atņemšanu uz laiku no trim līdz divpadsmit gadiem, konfiscējot
   mantu vai bez mantas konfiskācijas, un ar probācijas uzraudzību uz laiku līdz trim
   gadiem vai bez tās.

   (5) Par šā panta trešajā vai ceturtajā daļā paredzētajām darbībām, ja tās izdarījusi
   organizēta grupa, —

   soda ar brīvības atņemšanu uz laiku no pieciem līdz piecpadsmit gadiem, konfiscējot
   mantu, un ar probācijas uzraudzību uz laiku līdz trim gadiem.

   (Ar grozījumiem, kas izdarīti ar 18.05.2000., 12.02.2004., 12.10.2006., 21.06.2007.,
   13.12.2007., 08.07.2011. un 13.12.2012. likumu, kas stājas spēkā 01.04.2013. Sk.
   Pārejas noteikumu 12. un 14.punktu)

   XVII nodaļa
   Noziedzīgi nodarījumi pret
   ģimeni un nepilngadīgajiem

   167.pants. Bērna samainīšana

   (1) Par jaundzimuša bērna tīšu samainīšanu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par jaundzimuša bērna samainīšanu mantkārīgā nolūkā —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   168.pants. Nolēmumu par aizgādības, aprūpes un saskarsmes tiesībām ar bērnu
   nepildīšana

   Par ļaunprātīgu izvairīšanos no tiesas vai bāriņtiesas nolēmuma, kas izriet no
   aizgādības, aprūpes vai saskarsmes tiesībām ar bērnu, kā arī tiesas nolēmuma, kas
   paredz bērna nogādāšanu atpakaļ uz valsti, kurā ir viņa dzīvesvieta, izpildes vai
   ļaunprātīgu šāda nolēmuma nepildīšanu, vai ļaunprātīgu šāda nolēmuma izpildes
   kavēšanu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (21.10.2010. likuma redakcijā ar grozījumiem, kas izdarīti ar 08.07.2011. un
   13.12.2012. likumu, kas stājas spēkā 01.04.2013.)

   168.^1 pants. Nolēmuma par pagaidu aizsardzību pret vardarbību nepildīšana

   Par ļaunprātīgu nolēmuma par pagaidu aizsardzību pret vardarbību nepildīšanu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (20.03.2014. likuma redakcijā, kas stājas spēkā 03.04.2014.)

   169.pants. Adopcijas noslēpuma izpaušana

   Par adopcijas noslēpuma izpaušanu pret adoptētāja gribu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   169.^1 pants. Nelikumīgas darbības adopcijas kārtošanā

   (1) Par piekrišanas došanu nepilngadīgā adopcijai, ja to devusi šā nepilngadīgā
   māte, tēvs vai aizbildnis mantkārīgā nolūkā, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par piekrišanas pieprasīšanu nepilngadīgā adopcijai no šā nepilngadīgā mātes,
   tēva vai aizbildņa personiski vai ar starpnieku, lietojot vardarbību, draudus,
   viltu, uzpirkšanu vai citā prettiesiskā veidā, kā arī par šādu starpniecību —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta otrajā daļā paredzētajām darbībām, ja tās izdarījusi personu grupa
   pēc iepriekšējas vienošanās, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.06.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   170.pants. Izvairīšanās no uzturēšanas

   Par ļaunprātīgu izvairīšanos apgādāt un dot uzturu saviem vecākiem, vecvecākiem,
   bērniem, mazbērniem vai citām personām, ja tāds pienākums uzlikts ar tiesas
   spriedumu vai tiesneša lēmumu, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   171.pants. Aizbildņa tiesību ļaunprātīga izmantošana

   Par aizbildnības vai aizgādnības izmantošanu, kaitējot aizbilstamajam vai aizgādnībā
   esošajam, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   172.pants. Nepilngadīgā iesaistīšana noziedzīgā nodarījumā

   Par nepilngadīgā iesaistīšanu noziedzīgā nodarījumā —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   173.pants. Nepilngadīgā novešana līdz dzēruma stāvoklim, iesaistīšana nemedicīniskā
   ārstniecības un citu līdzekļu lietošanā, kas izraisa apreibumu

   (1) (Izslēgta ar 13.12.2012. likumu)

   (2) Par nepilngadīgā apzinātu novešanu līdz dzēruma stāvoklim vai par nepilngadīgā
   iesaistīšanu nemedicīniskā ārstniecības vai citu līdzekļu lietošanā, kas nav
   narkotiskas vai psihotropas vielas, bet izraisa apreibumu, ja tā izdarīta, lietojot
   vardarbību vai draudus, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   174.pants. Cietsirdība un vardarbība pret nepilngadīgo

   (1) Par cietsirdīgu vai vardarbīgu apiešanos ar nepilngadīgo, ja ar to
   nepilngadīgajam nodarītas fiziskas vai psihiskas ciešanas un ja tās nodarījušas
   personas, no kurām cietušais ir materiāli vai citādi atkarīgs un ja šīm darbībām nav
   bijušas šā likuma 125. vai 126.pantā paredzētās sekas, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar policijas kontroli uz
   laiku līdz trim gadiem.

   (2) Par tādām pašām darbībām, ja tās izdarītas pret mazgadīgo, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar policijas kontroli uz
   laiku līdz trim gadiem.

   (Ar grozījumiem, kas izdarīti ar 30.10.2008. un 13.12.2012. likumu, kas stājas spēkā
   01.04.2013. Sk. Pārejas noteikumu 11.punktu)

   XVIII nodaļa
   Noziedzīgi nodarījumi pret īpašumu

   175.pants. Zādzība

   (1) Par svešas kustamas mantas slepenu vai atklātu nolaupīšanu (zādzība) —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par zādzību, ja to izdarījusi personu grupa pēc iepriekšējas vienošanās, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par zādzību, ja tā izdarīta, iekļūstot dzīvoklī vai citā telpā, vai ja tā
   izdarīta no glabātavas, ietaises, kas savieno glabātavas, vai transportlīdzekļa, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (4) Par zādzību, ja tā izdarīta lielā apmērā vai ja to izdarījusi organizēta grupa,
   kā arī par narkotisko, psihotropo, stipri iedarbīgo, indīgo vai radioaktīvo vielu,
   sprāgstvielu, šaujamieroču vai munīcijas zādzību —

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas, un ar policijas kontroli uz laiku līdz trim gadiem.

   (Ar grozījumiem, kas izdarīti ar 25.04.2002. un 13.12.2012. likumu, kas stājas spēkā
   01.04.2013. Sk. Pārejas noteikumu 11.punktu)

   176.pants. Laupīšana

   (1) Par svešas kustamas mantas nolaupīšanu, ja tā saistīta ar vardarbību vai
   vardarbības piedraudējumu (laupīšana), —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas un ar policijas kontroli uz laiku līdz trim gadiem.

   (2) Par laupīšanu, ja to izdarījusi personu grupa pēc iepriekšējas vienošanās vai ja
   tā izdarīta, iekļūstot dzīvoklī vai citā telpā, vai ja tā izdarīta no mantas
   glabātavas, ietaises, kas savieno glabātavas, vai transportlīdzekļa, —

   soda ar brīvības atņemšanu uz laiku līdz astoņiem gadiem, konfiscējot mantu vai bez
   mantas konfiskācijas un ar policijas kontroli uz laiku līdz trim gadiem.

   (3) Par laupīšanu, ja tā izdarīta lielā apmērā vai ja to izdarījusi organizēta
   grupa, kā arī par narkotisko, psihotropo, stipri iedarbīgo, indīgo vai radioaktīvo
   vielu, sprāgstvielu, šaujamieroču vai munīcijas laupīšanu —

   soda ar brīvības atņemšanu uz laiku no trim līdz divpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem.

   (4) Par laupīšanu, ja tā izdarīta, lietojot šaujamieročus vai sprāgstošas vielas,
   vai ja tā saistīta ar smagu miesas bojājumu nodarīšanu cietušajam, vai ja tā
   izraisījusi citas smagas sekas, —

   soda ar brīvības atņemšanu uz laiku no pieciem līdz piecpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem.

   (Ar grozījumiem, kas izdarīti ar 25.04.2002., 12.02.2004. un 13.12.2012. likumu, kas
   stājas spēkā 01.04.2013. Sk. Pārejas noteikumu 11.punktu)

   177.pants. Krāpšana

   (1) Par svešas mantas vai tiesību uz šādu mantu iegūšanu, ļaunprātīgi izmantojot
   uzticēšanos vai ar viltu (krāpšana), —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par krāpšanu, ja to izdarījusi personu grupa pēc iepriekšējas vienošanās, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par krāpšanu, ja tā izdarīta lielā apmērā vai ja to izdarījusi organizēta grupa,
   vai ja tā izdarīta, iegūstot narkotiskās, psihotropās, stipri iedarbīgās, indīgās
   vai radioaktīvās vielas, sprāgstvielas, šaujamieročus vai munīciju, —

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas, un ar policijas kontroli uz laiku līdz trim gadiem vai
   bez tās.

   (Ar grozījumiem, kas izdarīti ar 12.02.2004., 13.12.2007. un 13.12.2012. likumu, kas
   stājas spēkā 01.04.2013. Sk. Pārejas noteikumu 11.punktu)

   177.^1 pants. Krāpšana automatizētā datu apstrādes sistēmā

   (1) Par svešas mantas vai tiesību uz šādu mantu, vai citu mantisku labumu iegūšanu,
   apzināti ievadot automatizētā datu apstrādes sistēmā nepatiesus datus, lai ietekmētu
   tās resursu darbību (datorkrāpšana), —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par datorkrāpšanu, ja to izdarījusi personu grupa pēc iepriekšējas vienošanās, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par datorkrāpšanu, ja tā izdarīta lielā apmērā vai ja to izdarījusi organizēta
   grupa, —

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas, un ar policijas kontroli uz laiku līdz trim gadiem vai
   bez tās.

   (28.04.2005. likuma redakcijā ar grozījumiem, kas izdarīti ar 13.12.2007. un
   13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   178.pants. Apdrošināšanas krāpšana

   (1) Par savas mantas tīšu iznīcināšanu, bojāšanu vai slēpšanu nolūkā saņemt
   apdrošināšanas atlīdzību —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par citas personas piespiešanu vai pierunāšanu iznīcināt, bojāt vai noslēpt
   apdrošinātu mantu vai citādu ietekmēšanu ar tādu pašu mērķi, ja to izdarījis mantas
   īpašnieks nolūkā saņemt apdrošinājuma summu, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā vai otrajā daļā paredzētajām darbībām, ja tās izdarītas
   nolūkā saņemt apdrošinājuma summu lielā apmērā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   179.pants. Piesavināšanās

   (1) Par svešas mantas prettiesisku iegūšanu vai izšķērdēšanu, ja to izdarījusi
   persona, kurai šī manta uzticēta vai kuras pārziņā tā atradusies (piesavināšanās), —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (2) Par piesavināšanos, ja to izdarījusi personu grupa pēc iepriekšējas vienošanās,
   —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par piesavināšanos, ja tā izdarīta lielā apmērā, kā arī par narkotisko,
   psihotropo, stipri iedarbīgo, indīgo vai radioaktīvo vielu, sprāgstvielu,
   šaujamieroču vai munīcijas piesavināšanos —

   soda ar brīvības atņemšanu uz laiku līdz desmit gadiem, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem vai bez
   tās.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013. Grozījumi trešajā daļā par papildsodu — probācijas uzraudzība — stājas
   spēkā 01.01.2015. Sk. Pārejas noteikumu 16.punktu)

   180.pants. Zādzība, krāpšana, piesavināšanās nelielā apmērā

   (1) Par zādzību, krāpšanu vai piesavināšanos nelielā apmērā, izņemot šā likuma
   175.panta trešajā un ceturtajā daļā, 177.panta trešajā daļā un 179.panta trešajā
   daļā paredzētos noziegumus, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) (Izslēgta ar 13.12.2012. likumu)

   (15.01.2004. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   181.pants. Atkārtota zādzība, krāpšana, piesavināšanās

   (Izslēgts ar 13.12.2012. likumu, kas stājas spēkā 01.04.2013.)

   182.pants. Elektroenerģijas, siltumenerģijas un gāzes patvaļīga patērēšana,
   elektronisko sakaru pakalpojumu patvaļīga izmantošana

   (1) Par elektroenerģijas, siltumenerģijas vai gāzes patvaļīgu patērēšanu vai par
   elektronisko sakaru pakalpojumu patvaļīgu izmantošanu, ja ar to radīts ievērojams
   mantisks zaudējums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par elektroenerģijas, siltumenerģijas vai gāzes patvaļīgu patērēšanu vai par
   elektronisko sakaru pakalpojumu patvaļīgu izmantošanu, ja tas izdarīts lielā apmērā
   vai ja to izdarījusi personu grupa pēc iepriekšējas vienošanās, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.06.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   182.^1 pants. Nelikumīgas darbības ar patērētās elektroenerģijas, siltumenerģijas un
   gāzes komercuzskaiti

   (1) Par iejaukšanos elektroenerģijas, siltumenerģijas vai gāzes komercuzskaites
   mēraparātu darbībā vai par tās traucēšanu, vai par iekārtu, ierīču vai
   programmatūras izgatavošanu, pielāgošanu, izplatīšanu vai uzstādīšanu, ja tas rada
   iespēju personām patvaļīgi patērēt elektroenerģiju, siltumenerģiju vai gāzi, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi personu grupa pēc iepriekšējas
   vienošanās vai ja tās radījušas smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.10.2010. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   183.pants. Izspiešana

   (1) Par pieprasījumu bez tiesiska pamata atdot mantu vai tiesības uz mantu vai
   izdarīt kādas mantiska rakstura darbības, piedraudot ar vardarbību cietušajam vai
   viņa tuviniekiem, piedraudot izpaust apkaunojošas ziņas par cietušo vai viņa
   tuviniekiem, piedraudot iznīcināt viņu mantu vai radīt viņiem citu būtisku kaitējumu
   (izspiešana), —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem vai bez
   tās.

   (2) Par izspiešanu, ja to izdarījusi personu grupa pēc iepriekšējas vienošanās vai
   ja tā izdarīta, lietojot vardarbību, ieročus vai sprāgstošas vielas, —

   soda ar brīvības atņemšanu uz laiku līdz desmit gadiem, konfiscējot mantu vai bez
   mantas konfiskācijas, un ar policijas kontroli uz laiku līdz trim gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Grozījumi pirmajā daļā par papildsodu — probācijas uzraudzība — stājas spēkā
   01.01.2015. Sk. Pārejas noteikumu 11. un 16.punktu)

   184.pants. Izspiešana organizētā grupā

   (1) Par organizētas grupas izveidošanu vai piedalīšanos tajā izspiešanas nolūkā —

   soda ar brīvības atņemšanu uz laiku līdz astoņiem gadiem, konfiscējot mantu vai bez
   mantas konfiskācijas un ar policijas kontroli uz laiku līdz trim gadiem.

   (2) Par izspiešanu organizētas grupas sastāvā, ja izspiešana izdarīta, lietojot
   vardarbību vai draudus, ieročus vai sprāgstošas vielas, —

   soda ar brīvības atņemšanu uz laiku no trim līdz divpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem.

   (3) Par šā panta otrajā daļā paredzētajām darbībām, ja tās izraisījušas smagas
   sekas, —

   soda ar brīvības atņemšanu uz laiku no pieciem līdz piecpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Sk. Pārejas noteikumu 11.punktu)

   185.pants. Mantas tīša iznīcināšana un bojāšana

   (1) Par svešas mantas tīšu iznīcināšanu vai bojāšanu —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par svešas mantas tīšu iznīcināšanu vai bojāšanu, ja tā izdarīta ar dedzināšanu
   vai citādā vispārbīstamā veidā vai ja tā nodarījusi lielu materiālu zaudējumu, vai
   ja tās rezultātā vainīgā neuzmanības dēļ iestājusies cilvēka nāve vai izraisītas
   citas smagas sekas, —

   soda ar brīvības atņemšanu uz laiku līdz desmit gadiem un ar probācijas uzraudzību
   uz laiku līdz trim gadiem vai bez tās.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013. Grozījumi otrajā daļā par papildsodu — probācijas uzraudzība — stājas
   spēkā 01.01.2015. Sk. Pārejas noteikumu 16.punktu)

   186.pants. Mantas iznīcināšana un bojāšana aiz neuzmanības

   (1) Par svešas mantas iznīcināšanu vai bojāšanu aiz neuzmanības, nevērīgi rīkojoties
   ar uguni vai citādā vispārbīstamā veidā, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par svešas mantas iznīcināšanu vai bojāšanu aiz neuzmanības, ja tās rezultātā
   iestājusies cilvēka nāve vai izraisītas citas smagas sekas, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   187.pants. Elektrotīkla, publiskā elektronisko sakaru tīkla, siltumtīkla, gāzes,
   naftas un naftas produktu vada tīša iznīcināšana un bojāšana

   (1) Par elektrotīkla, publiskā elektronisko sakaru tīkla, siltumtīkla, gāzes, naftas
   vai naftas produktu vada vai tā iekārtas tīšu iznīcināšanu vai bojāšanu —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja to rezultātā iestājusies cilvēka nāve vai ja tās
   izraisījušas avāriju, katastrofu vai citas smagas sekas, vai ja tās izdarījusi
   organizēta grupa, —

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas, un ar policijas kontroli uz laiku līdz trim gadiem vai
   bez tās.

   (Ar grozījumiem, kas izdarīti ar 13.12.2007., 21.10.2010. un 13.12.2012. likumu, kas
   stājas spēkā 01.04.2013. Sk. Pārejas noteikumu 11.punktu)

   188.pants. Gāzes un naftas vadu iznīcināšana un bojāšana aiz neuzmanības

   (1) Par gāzes, naftas vai naftas produktu vadu un to iekārtu iznīcināšanu vai
   bojāšanu aiz neuzmanības —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja to rezultātā iestājusies cilvēka nāve vai ja tās
   izraisījušas avāriju, katastrofu vai citas smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.10.2010. un 13.12.2012. likumu, kas
   stājas spēkā 01.04.2013.)

   189.pants. Mantas neapzinīga un nevērīga apsardzība

   Par tādas personas neapzinīgu un nevērīgu savu pienākumu veikšanu, kurai uzdota
   mantas apsardzība, ja šāda rīcība bijusi par iemeslu šīs mantas nolaupīšanai,
   bojāejai vai bojāšanai lielā apmērā un ja tā nav valsts amatpersonas vai uzņēmuma
   (uzņēmējsabiedrības) vai organizācijas atbildīga darbinieka noziedzīgs nodarījums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   XIX nodaļa
   Noziedzīgi nodarījumi tautsaimniecībā

   190.pants. Kontrabanda

   (1) Par muitošanai pakļauto preču vai citu vērtību ievešanu Latvijas Republikas
   muitas teritorijā vai izvešanu no tās, apejot muitas kontroli vai noslēpjot tās no
   šādas kontroles, vai nedeklarējot, vai izmantojot viltotus muitas vai citus
   dokumentus, vai citādā nelikumīgā veidā (kontrabanda), ja ar to radīts būtisks
   kaitējums, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (2) Par šā panta pirmajā daļā paredzēto noziedzīgo nodarījumu, ja to izdarījusi
   personu grupa pēc iepriekšējas vienošanās, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par kontrabandu, ja to izdarījusi organizēta grupa vai tā izdarīta lielā apmērā,
   —

   soda ar brīvības atņemšanu uz laiku no diviem līdz vienpadsmit gadiem, konfiscējot
   mantu vai bez mantas konfiskācijas, un ar probācijas uzraudzību uz laiku līdz trim
   gadiem vai bez tās, atņemot tiesības uz noteiktu vai visu veidu komercdarbību vai uz
   noteiktu nodarbošanos vai tiesības ieņemt noteiktu amatu uz laiku līdz pieciem
   gadiem.

   (4) (Izslēgta ar 13.12.2012. likumu)

   (28.04.2005. likuma redakcijā ar grozījumiem, kas izdarīti ar 13.12.2007. un
   13.12.2012. likumu, kas stājas spēkā 01.04.2013. Grozījumi trešajā daļā par
   papildsodu — probācijas uzraudzība — stājas spēkā 01.01.2015. Sk. Pārejas noteikumu
   16.punktu)

   190.^1 pants. Preču un vielu, kuru aprite ir aizliegta vai speciāli reglamentēta,
   pārvietošana pāri Latvijas Republikas valsts robežai

   (1) Par narkotisko vai psihotropo vielu, šo vielu izgatavošanai paredzēto
   izejmateriālu (prekursoru), kā arī par radioaktīvo vai bīstamo vielu, stratēģiskas
   nozīmes preču vai citu vērtību, sprāgstvielu, ieroču, munīcijas pārvietošanu pāri
   Latvijas Republikas valsts robežai jebkādā nelikumīgā veidā —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (2) Par tādām pašām darbībām, ja tās izdarījusi personu grupa pēc iepriekšējas
   vienošanās vai ja tās izdarītas lielā apmērā, —

   soda ar brīvības atņemšanu uz laiku līdz desmit gadiem, konfiscējot mantu vai bez
   mantas konfiskācijas.

   (3) Par tādām pašām darbībām, ja tās izdarījusi organizēta grupa, —

   soda ar brīvības atņemšanu uz laiku līdz divpadsmit gadiem, konfiscējot mantu vai
   bez mantas konfiskācijas, un ar policijas kontroli uz laiku līdz trim gadiem,
   atņemot tiesības uz noteiktu vai visu veidu komercdarbību vai uz noteiktu
   nodarbošanos vai tiesības ieņemt noteiktu amatu uz laiku līdz pieciem gadiem.

   (28.04.2005. likuma redakcijā ar grozījumiem, kas izdarīti ar 21.06.2007.,
   13.12.2007., 19.11.2009. un 13.12.2012. likumu, kas stājas spēkā 01.04.2013. Sk.
   Pārejas noteikumu 11.punktu)

   191.pants. Neatļautas darbības ar muitošanai pakļautām precēm un citām vērtībām

   (1) Par muitošanai pakļauto preču vai citu vērtību glabāšanu, pārvadāšanu,
   pārsūtīšanu vai realizēšanu Latvijas Republikas muitas teritorijā bez muitas iestāžu
   atļaujas, ja ar to radīts būtisks kaitējums, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (2) Par šā panta pirmajā daļā paredzēto noziedzīgo nodarījumu, ja to izdarījusi
   personu grupa pēc iepriekšējas vienošanās, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par muitošanai pakļauto preču vai citu vērtību glabāšanu, pārvadāšanu,
   pārsūtīšanu vai realizēšanu Latvijas Republikas muitas teritorijā bez muitas iestāžu
   atļaujas, ja tas izdarīts lielā apmērā, —

   soda ar brīvības atņemšanu uz laiku līdz sešiem gadiem, konfiscējot mantu vai bez
   mantas konfiskācijas, un ar probācijas uzraudzību vai bez tās, atņemot tiesības uz
   noteiktu vai visu veidu komercdarbību vai uz noteiktu nodarbošanos vai tiesības
   ieņemt noteiktu amatu uz laiku līdz pieciem gadiem.

   (28.04.2005. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Grozījumi trešajā daļā par papildsodu — probācijas
   uzraudzība — stājas spēkā 01.01.2015. Sk. Pārejas noteikumu 16.punktu)

   192.pants. Viltotas naudas un valsts finanšu instrumentu izgatavošana, izplatīšana,
   pārvadāšana, pārsūtīšana, iegādāšanās un glabāšana

   (1) Par viltotu Latvijas Republikā apgrozībā esošu vai apgrozībai paredzētu naudas
   zīmju, monētu, valsts finanšu instrumentu vai ārvalstu valūtas izgatavošanu,
   pārvadāšanu, pārsūtīšanu, iegādāšanos vai glabāšanu nolūkā to izplatīt, kā arī par
   šāda viltojuma izplatīšanu —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (2) Par tādām pašām darbībām, ja tās izdarītas lielā apmērā vai ja tās izdarījusi
   organizēta grupa, —

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas, un ar policijas kontroli uz laiku līdz trim gadiem vai
   bez tās.

   (Ar grozījumiem, kas izdarīti ar 10.04.2003., 18.12.2003., 05.05.2005., 13.12.2007.
   un 13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   193.pants. Nelikumīgas darbības ar finanšu instrumentiem un maksāšanas līdzekļiem

   (1) Par finanšu instrumentu iegūšanu vai atsavināšanu savā vai citas personas vārdā,
   pamatojoties uz finanšu instrumentu tirgus iekšējo informāciju, kā arī par tirgus
   manipulācijām ar finanšu instrumentiem, ja ar to radīts būtisks kaitējums, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (2) Par sveša finanšu instrumenta vai maksāšanas līdzekļa nolaupīšanu, iznīcināšanu,
   bojāšanu vai nelikumīgu izmantošanu —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par finanšu instrumenta vai maksāšanas līdzekļa viltošanu, kā arī par šāda
   viltojuma izplatīšanu vai izmantošanu, ja nav šā likuma 192.pantā paredzētā
   nozieguma pazīmju, —

   soda ar brīvības atņemšanu uz laiku līdz septiņiem gadiem, konfiscējot mantu vai bez
   mantas konfiskācijas.

   (4) Par finanšu instrumentu iegūšanu vai atsavināšanu savā vai citas personas vārdā,
   pamatojoties uz finanšu instrumentu tirgus iekšējo informāciju, kā arī par tirgus
   manipulācijām ar finanšu instrumentiem vai par šā panta otrajā vai trešajā daļā
   paredzētajām darbībām, ja tās izdarītas lielā apmērā vai ja tās izdarījusi
   organizēta grupa, —

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas, un ar policijas kontroli uz laiku līdz trim gadiem vai
   bez tās.

   (18.12.2003. likuma redakcijā ar grozījumiem, kas izdarīti ar 13.12.2007. un
   13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   193.^1 pants. Datu, programmatūras un iekārtu iegūšana, izgatavošana, izplatīšana,
   izmantošana un glabāšana nelikumīgām darbībām ar finanšu instrumentiem un maksāšanas
   līdzekļiem

   (1) Par tādu datu iegūšanu vai izplatīšanu, kas dod iespēju nelikumīgi izmantot
   finanšu instrumentu vai maksāšanas līdzekli, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādu datu izmantošanu, kas dod iespēju nelikumīgi izmantot finanšu
   instrumentu vai maksāšanas līdzekli, vai par programmatūras vai iekārtas
   izgatavošanu vai pielāgošanu šā likuma 193.pantā paredzēto noziegumu izdarīšanai, kā
   arī par šādas programmatūras vai iekārtas iegūšanu, glabāšanu vai izplatīšanu tādā
   pašā nolūkā —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par šā panta pirmajā vai otrajā daļā paredzētajām darbībām, ja tās izdarījusi
   organizēta grupa, —

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas, un ar policijas kontroli uz laiku līdz trim gadiem.

   (01.06.2000. likuma redakcijā ar grozījumiem, kas izdarīti ar 18.12.2003.,
   13.12.2007. un 13.12.2012. likumu, kas stājas spēkā 01.04.2013. Sk. Pārejas
   noteikumu 11.punktu)

   194.pants. Neatļauta finanšu instrumentu izlaišana

   (1) Par juridiskās personas finanšu instrumentu laišanu apgrozībā, pirms juridiskā
   persona uzsākusi darbību vai bez likumā noteiktās finanšu instrumentu reģistrācijas,
   vai apzināti nepatiesas informācijas sniegšanu par finanšu instrumentu laišanu
   publiskā apgrozībā —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par finanšu instrumentu izgatavošanu un laišanu apgrozībā, ja tie neatbilst
   statūtu, emisijas prospekta vai cita šim nolūkam izdota dokumenta noteikumiem, vai
   noguldījuma (depozīta) sertifikāta izlaišanu bez attiecīgā noguldījuma pieņemšanas —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 18.12.2003., 12.02.2004. un 13.12.2012. likumu, kas
   stājas spēkā 01.04.2013.)

   194.^1 pants. Nepatiesu datu vai ziņu izplatīšana par Latvijas Republikas finanšu
   sistēmas stāvokli

   (1) Par apzināti nepatiesu datu vai ziņu izplatīšanu mutvārdos, rakstveidā vai
   citādā veidā par Latvijas Republikas finanšu sistēmas stāvokli —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi personu grupa pēc iepriekšējas
   vienošanās vai ja ar to radīts būtisks kaitējums valstij vai ar likumu aizsargātām
   personas interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā daļā paredzētajām darbībām, ja tās izdarītas mantkārīgā
   nolūkā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (13.12.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   195.pants. Noziedzīgi iegūtu līdzekļu legalizēšana

   (1) Par noziedzīgi iegūtu finanšu līdzekļu vai citas mantas legalizēšanu —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (2) Par tādām pašām darbībām, ja tās izdarījusi personu grupa pēc iepriekšējas
   vienošanās, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par šā panta pirmajā daļā paredzētajām darbībām, ja tās izdarītas lielā apmērā
   vai ja tās izdarījusi organizēta grupa, —

   soda ar brīvības atņemšanu uz laiku no trim līdz divpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem vai bez tās.

   (28.04.2005. likuma redakcijā ar grozījumiem, kas izdarīti ar 13.12.2007. un
   13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   195.^1 pants. Ziņu nesniegšana un nepatiesu ziņu sniegšana par līdzekļu piederību un
   patieso labuma guvēju

   (1) Par apzināti nepatiesu ziņu sniegšanu fiziskajai vai juridiskajai personai, kas
   nav valsts institūcija un kas ar likumu pilnvarota pieprasīt informāciju par
   darījumu un tajā iesaistīto finanšu līdzekļu vai citas mantas patieso īpašnieku vai
   patieso labuma guvēju, kā arī par likumā noteikto ziņu par patieso labuma guvēju
   nesniegšanu vai apzināti nepatiesu ziņu sniegšanu juridiskajai personai, kas nav
   valsts institūcija, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja ar tām radīts būtisks kaitējums valstij vai
   uzņēmējdarbībai, vai ar likumu aizsargātām citas personas interesēm, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   195.^2 pants. Izvairīšanās no skaidras naudas deklarēšanas

   (1) (Izslēgta ar 13.12.2012. likumu)

   (2) Par normatīvajos aktos noteiktās skaidras naudas, ko, šķērsojot Latvijas
   Republikas valsts robežu, ieved Eiropas Kopienas muitas teritorijā vai izved no tās,
   nedeklarēšanu vai nepatiesu deklarēšanu, ja tas izdarīts ar noziedzīgi iegūtu
   skaidru naudu vai ja to izdarījusi organizēta grupa, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (08.12.2005. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   196.pants. Pilnvaru ļaunprātīga izmantošana un pārsniegšana

   (1) Par uzņēmuma (uzņēmējsabiedrības) vai organizācijas atbildīga darbinieka, tas
   ir, personas, kurai uzņēmumā (uzņēmējsabiedrībā) vai organizācijā ir tiesības
   pieņemt lēmumus, kas saistoši citām personām, vai tiesības rīkoties ar uzņēmuma
   (uzņēmējsabiedrības) vai organizācijas mantu vai finanšu līdzekļiem, kā arī uzņēmuma
   (uzņēmējsabiedrības) vai organizācijas pilnvarotas tādas pašas personas izdarītām
   tīšām darbībām, ļaunprātīgi izmantojot savas pilnvaras vai tās pārsniedzot, ja ar
   šīm darbībām radīts būtisks kaitējums uzņēmuma (uzņēmējsabiedrības), organizācijas
   vai ar likumu aizsargātām citas personas interesēm, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzēto noziedzīgo nodarījumu, ja tas izdarīts
   mantkārīgā nolūkā, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas un atņemot tiesības ieņemt noteiktu amatu uz laiku līdz trim
   gadiem.

   (Ar grozījumiem, kas izdarīti ar 11.12.2003., 12.02.2004. un 13.12.2012. likumu, kas
   stājas spēkā 01.04.2013.)

   197.pants. Nolaidība

   Par darba pienākumu nolaidīgu pildīšanu, ko izdarījis uzņēmuma (uzņēmējsabiedrības)
   vai organizācijas atbildīgs darbinieks vai uzņēmuma (uzņēmējsabiedrības) vai
   organizācijas pilnvarota tāda pati persona, ja ar to radīts būtisks kaitējums
   uzņēmumam (uzņēmējsabiedrībai), organizācijai vai ar likumu aizsargātām citas
   personas interesēm, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   198.pants. Neatļauta labumu pieņemšana

   (1) Par materiālu vērtību, mantiska vai citāda rakstura labumu, to piedāvājuma
   prettiesisku pieņemšanu, ko pats vai ar starpnieku izdarījis uzņēmuma
   (uzņēmējsabiedrības) vai organizācijas darbinieks vai persona, kas uz likuma vai
   tiesiska darījuma pamata pilnvarota vest citas personas lietas, par kādas darbības
   izdarīšanu vai neizdarīšanu labuma devēja vai jebkuras citas personas interesēs,
   izmantojot savas pilnvaras, neatkarīgi no tā, vai pieņemtās materiālās vērtības,
   mantiska vai citāda rakstura labumi domāti šai personai vai jebkurai citai personai,
   —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzētajām darbībām, ja tās izdarītas lielā apmērā
   vai tās izdarījusi personu grupa pēc iepriekšējas vienošanās, vai materiālas
   vērtības, mantisks vai citāda rakstura labums pieprasīts,—

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par materiālu vērtību, mantiska vai citāda rakstura labumu, to piedāvājuma
   prettiesisku pieņemšanu, ko pats vai ar starpnieku izdarījis uzņēmuma
   (uzņēmējsabiedrības) vai organizācijas atbildīgs darbinieks vai uzņēmuma
   (uzņēmējsabiedrības) vai organizācijas pilnvarota tāda pati persona, vai persona,
   kas uz likuma vai tiesiska darījuma pamata pilnvarota izšķirt strīdus vai pieņemt
   saistošus lēmumus, bet nav valsts amatpersona, par kādas darbības izdarīšanu vai
   neizdarīšanu labuma devēja vai piedāvātāja, vai jebkuras citas personas interesēs,
   izmantojot savas pilnvaras, neatkarīgi no tā, vai pieņemtās materiālās vērtības,
   mantiska vai citāda rakstura labumi domāti šai personai vai jebkurai citai personai,
   —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas un atņemot tiesības ieņemt noteiktu amatu uz laiku līdz trim
   gadiem.

   (4) Par šā panta trešajā daļā paredzētajām darbībām, ja tās izdarītas lielā apmērā
   vai tās izdarījusi personu grupa pēc iepriekšējas vienošanās, vai materiālas
   vērtības, mantisks vai citāda rakstura labums pieprasīts, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas un atņemot tiesības ieņemt noteiktu amatu uz laiku no diviem
   līdz pieciem gadiem.

   (16.02.2006. likuma redakcijā ar grozījumiem, kas izdarīti ar 19.11.2009. un
   13.12.2012. likumu, kas stājas spēkā 01.04.2013.)

   199.pants. Komerciālā uzpirkšana

   (1) Par materiālu vērtību, mantiska vai citāda rakstura labumu piedāvāšanu vai
   nodošanu personiski vai ar starpnieku uzņēmuma (uzņēmējsabiedrības) vai
   organizācijas darbiniekam vai personai, kas uz likuma vai tiesiska darījuma pamata
   pilnvarota vest citas personas lietas, uzņēmuma (uzņēmējsabiedrības) vai
   organizācijas atbildīgam darbiniekam vai uzņēmuma (uzņēmējsabiedrības) vai
   organizācijas pilnvarotai tādai pašai personai, vai personai, kas uz likuma vai
   tiesiska darījuma pamata pilnvarota izšķirt strīdus, lai tā, izmantojot savas
   pilnvaras, izdarītu vai neizdarītu kādu darbību labuma devēja vai piedāvātāja, vai
   jebkuras citas personas interesēs, neatkarīgi no tā, vai materiālās vērtības,
   mantiska vai citāda rakstura labumi domāti šai vai jebkurai citai personai, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas lielā apmērā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un atņemot tiesības ieņemt
   noteiktu amatu uz laiku līdz trim gadiem.

   (Ar grozījumiem, kas izdarīti ar 25.04.2002., 12.02.2004., 19.11.2009. un
   13.12.2012. likumu, kas stājas spēkā 01.04.2013.)

   199.^1 pants. Labumu devēja atbrīvošana no kriminālatbildības

   Personu, kura prettiesiski piedāvājusi vai devusi materiālas vērtības, mantisku vai
   citāda rakstura labumu, var atbrīvot no kriminālatbildības, ja tā pēc noziedzīgo
   darbību izdarīšanas labprātīgi paziņo par notikušo un aktīvi veicina noziedzīgā
   nodarījuma atklāšanu un izmeklēšanu.

   (19.11.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   200.pants. Neizpaužamu ziņu, kas nav valsts noslēpums, izpaušana, komercnoslēpumu
   saturošu ziņu neatļauta iegūšana un izpaušana un finanšu instrumentu tirgus iekšējās
   informācijas neatļauta izpaušana

   (1) Par neizpaužamu ziņu, kas nav valsts noslēpums, izpaušanu, ja to izdarījusi
   persona, kas nav valsts amatpersona un kas saskaņā ar likumu ir atbildīga par ziņu
   glabāšanu, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par ekonomisko, zinātniski tehnisko vai citu ziņu, kuras ir komercnoslēpums,
   neatļautu iegūšanu savai vai citas personas lietošanai vai izpaušanai, par šādu ziņu
   neatļautu izpaušanu citai personai tādā pašā nolūkā, kā arī par finanšu instrumentu
   tirgus iekšējās informācijas neatļautu izpaušanu —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā vai otrajā daļā norādīto ziņu nolaupīšanu —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (26.05.2005. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   201.pants. Augļošana

   Par dažāda veida aizdevumiem, kuri izdarīti, apzināti izmantojot aizdevuma ņēmēja
   smago materiālo stāvokli, un kuru nosacījumi ir viņam pārmērīgi apgrūtinoši
   (augļošana), —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   202.pants. Preces un pakalpojuma kvalitātes nenodrošināšana

   Par apzinātu tādas preces izgatavošanu un realizāciju vai tāda pakalpojuma sniegšanu
   patērētājam, kas neatbilst normatīvajos aktos, normatīvtehniskajos dokumentos vai
   līgumos noteiktās kvalitātes prasībām, kā rezultātā radīts būtisks kaitējums
   patērētāja veselībai, viņa mantai vai dabas videi, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 13.12.2007. un 13.12.2012. likumu, kas
   stājas spēkā 01.04.2013.)

   203.pants. Preces un pakalpojuma drošuma prasību neievērošana

   Par normatīvajos aktos, normatīvtehniskajos dokumentos, līgumos vai attiecīgi
   pilnvarotu valsts institūciju apstiprinātajos normatīvos noteikto preču vai
   pakalpojumu drošuma prasību neievērošanu, kā rezultātā radīts būtisks kaitējums
   patērētāja veselībai, viņa mantai vai dabas videi, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 13.12.2007. un 13.12.2012. likumu, kas
   stājas spēkā 01.04.2013.)

   204.pants. Pircēju un pasūtītāju apkrāpšana

   (Izslēgts ar 13.12.2012. likumu, kas stājas spēkā 01.04.2013.)

   205.pants. Tirdzniecības noteikumu pārkāpšana

   (1) (Izslēgta ar 13.12.2012. likumu)

   (2) Par valsts institūciju izdoto tirdzniecības noteikumu apzinātu pārkāpšanu, ja ar
   to radīts būtisks kaitējums valstij vai ar likumu aizsargātām patērētāju interesēm,
   —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (25.04.2002. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   206.pants. Preču zīmes, citas atšķirības zīmes un dizainparauga nelikumīga
   izmantošana

   (1) Par preču zīmes, preču vai pakalpojumu citādas atšķirības zīmes vai
   dizainparauga nelikumīgu izmantošanu, zīmes viltošanu vai viltotas zīmes apzinātu
   izmantošanu vai izplatīšanu, ja ar to radīts būtisks kaitējums ar likumu aizsargātām
   personas interesēm, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzēto noziedzīgo nodarījumu, ja to izdarījusi
   personu grupa pēc iepriekšējas vienošanās, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par preču zīmes, preču vai pakalpojumu citādas atšķirības zīmes vai
   dizainparauga nelikumīgu izmantošanu, zīmes viltošanu vai viltotas zīmes apzinātu
   izmantošanu vai izplatīšanu, ja to izdarījusi organizēta grupa vai tas izdarīts
   lielā apmērā, —

   soda ar brīvības atņemšanu uz laiku līdz sešiem gadiem, atņemot tiesības uz noteiktu
   vai visu veidu komercdarbību vai uz noteiktu nodarbošanos vai tiesības ieņemt
   noteiktu amatu uz laiku līdz pieciem gadiem, un ar policijas kontroli uz laiku līdz
   trim gadiem vai bez tās.

   (21.10.2010. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Sk. Pārejas noteikumu 11.punktu)

   207.pants. Uzņēmējdarbība bez reģistrēšanas un bez atļaujas (licences)

   (1) (Izslēgta ar 13.12.2012. likumu)

   (2) Par uzņēmējdarbību bez reģistrēšanas vai bez speciālas atļaujas (licences), ja
   tās nepieciešamību nosaka likums, vai par uzņēmuma (uzņēmējsabiedrības) darbības
   turpināšanu pēc rīkojuma par tā darbības apturēšanu, ja ar tādu uzņēmējdarbību vai
   darbības turpināšanu radīts būtisks kaitējums valstij vai ar likumu aizsargātām
   personas interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas un atņemot tiesības uz noteiktu vai visu veidu komercdarbību
   vai uz noteiktu nodarbošanos vai tiesības ieņemt noteiktu amatu uz laiku no diviem
   līdz pieciem gadiem.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   208.pants. Aizliegta uzņēmējdarbība

   Par nodarbošanos ar uzņēmējdarbību, attiecībā uz kuru pastāv speciāls aizliegums, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas un atņemot tiesības uz noteiktu vai visu veidu komercdarbību
   vai uz noteiktu nodarbošanos vai tiesības ieņemt noteiktu amatu uz laiku no diviem
   līdz pieciem gadiem.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   209.pants. Fiktīva uzņēmējdarbība

   (Izslēgts ar 21.05.2009. likumu, kas stājas spēkā 01.07.2009.)

   210.pants. Kredīta un citu aizdevumu negodprātīga saņemšana un izmantošana

   Par apzināti nepatiesu ziņu sniegšanu subsīdiju, kredīta vai cita aizdevuma
   saņemšanai vai subsīdiju, kredīta vai cita aizdevuma izmantošanas laikā, ja ar to
   radīts būtisks kaitējums valstij, kreditoram vai ar likumu aizsargātām citas
   personas interesēm, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   211.pants. Negodīga konkurence, maldinoša reklāma un negodīga komercprakse

   Par negodīgu konkurenci, maldinošu reklāmu vai negodīgu komercpraksi, ja ar to
   radīts būtisks kaitējums valstij vai ar likumu aizsargātām citas personas interesēm,
   —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   212.pants. Konkurences aizsardzības un veicināšanas valsts institūcijas prasību
   nepildīšana

   Par konkurences aizsardzības un veicināšanas valsts institūcijas likumīgo prasību
   nepildīšanu, ja ar to radīts būtisks kaitējums valstij vai ar likumu aizsargātām
   citas personas interesēm, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   213.pants. Novešana līdz maksātnespējai

   (1) Par juridiskās personas maksātnespējas procesa subjekta novešanu līdz
   maksātnespējai nolaidības dēļ, ja ar to radīts būtisks kaitējums ar likumu
   aizsargātām citas personas interesēm, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   vai visu veidu komercdarbību vai uz noteiktu nodarbošanos vai tiesības ieņemt
   noteiktu amatu uz laiku līdz trim gadiem.

   (2) Par juridiskās personas maksātnespējas procesa subjekta tīšu novešanu līdz
   maksātnespējai, ja ar to radīts būtisks kaitējums ar likumu aizsargātām citas
   personas interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   vai visu veidu komercdarbību vai uz noteiktu nodarbošanos vai tiesības ieņemt
   noteiktu amatu uz laiku no diviem līdz pieciem gadiem.

   (13.12.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   214.pants. Nepatiesa maksātnespējas procesa pieteikuma iesniegšana

   (1) (Izslēgta ar 21.10.2010. likumu)

   (2) Par tāda maksātnespējas procesa pieteikuma iesniegšanu, kurā sniegtas apzināti
   nepatiesas ziņas vai ziņas slēptas, ja pieteikuma dēļ var tikt pasludināts vai tika
   pasludināts maksātnespējas process (apzināti nepatiess maksātnespējas procesa
   pieteikums), —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2007. likuma redakcijā ar grozījumiem, kas izdarīti ar 21.10.2010. un
   13.12.2012. likumu, kas stājas spēkā 01.04.2013.)

   215.pants. Maksātnespējas procesa kavēšana

   (1) (Izslēgta ar 21.10.2010. likumu)

   (2) Par informācijas nesniegšanu tiesai, kreditoru sapulcei vai citām likumā
   paredzētajām institūcijām vai personām vai to maldināšanu, kā arī par darījumu
   veikšanu par labu vienam vai vairākiem kreditoriem uz citas kreditoru daļas rēķina,
   ja to tīši izdarījis administrators maksātnespējas procesā, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šķēršļu likšanu maksātnespējas procesa gaitā, kas parādnieka (juridiskās
   personas maksātnespējas procesa subjekta) pārstāvja vai fiziskās personas (fiziskās
   personas maksātnespējas procesā) rīcībā izpaužas kā izvairīšanās no piedalīšanās
   lietas izskatīšanā vai kreditoru sapulcē juridiskās personas maksātnespējas procesā,
   tiesas vai administratora pieprasītās likumā paredzētās informācijas nesniegšana vai
   slēpšana, nelikumīga mantas atsavināšana, mantas vai darījumu slēpšana, dokumentu
   nenodošana, slēpšana, iznīcināšana vai viltošana vai citas tīšas darbības, kuras
   kavē maksātnespējas procesa gaitu, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   vai visu veidu komercdarbību vai uz noteiktu nodarbošanos vai tiesības ieņemt
   noteiktu amatu uz laiku no diviem līdz pieciem gadiem.

   (13.12.2007. likuma redakcijā ar grozījumiem, kas izdarīti ar 21.10.2010. un
   13.12.2012. likumu, kas stājas spēkā 01.04.2013.)

   215.^1 pants. Tiesiskās aizsardzības procesa noteikumu pārkāpšana

   (1) Par ierobežotas maksātspējas gadījumiem paredzētā tiesiskās aizsardzības procesa
   izmantošanu nolūkā izvairīties no saistību izpildes —

   soda ar piespiedu darbu vai ar naudas sodu.

   (2) Par šķēršļu likšanu tiesiskās aizsardzības procesā (ierobežotas maksātspējas
   gadījumā), kas izpaužas kā tiesas vai administratora pieprasītās likumā paredzētās
   informācijas nesniegšana vai slēpšana, nelikumīga mantas atsavināšana, mantas vai
   darījumu slēpšana, dokumentu nenodošana, slēpšana, iznīcināšana vai viltošana vai
   citas tīšas darbības, kuras kavē tiesiskās aizsardzības procesa gaitu, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   vai visu veidu komercdarbību vai uz noteiktu nodarbošanos vai tiesības ieņemt
   noteiktu amatu uz laiku no diviem līdz pieciem gadiem.

   (13.12.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   216.pants. Ieķīlātas lietas prettiesiska atsavināšana, bojāšana un iznīcināšana

   Par komercķīlas veidā ieķīlātas lietas atsavināšanu bez ķīlas ņēmēja atļaujas vai
   par tās bojāšanu vai iznīcināšanu, ja ar to radīts būtisks kaitējums viņa vai citu
   personu mantiskajām interesēm, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   217.pants. Grāmatvedības un statistiskās informācijas noteikumu pārkāpšana

   (1) Par uzņēmumam (uzņēmējsabiedrībai), iestādei vai organizācijai likumos noteikto
   grāmatvedības dokumentu, gada pārskatu, statistikas pārskatu vai statistiskās
   informācijas slēpšanu vai viltošanu —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās radījušas būtisku kaitējumu valsts varai vai
   pārvaldības kārtībai vai ar likumu aizsargātām personas interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta otrajā daļā paredzēto noziedzīgo nodarījumu, ja tas izdarīts
   mantkārīgā nolūkā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   218.pants. Izvairīšanās no nodokļu un tiem pielīdzināto maksājumu nomaksas

   (1) (Izslēgta ar 13.12.2012. likumu)

   (2) Par izvairīšanos no nodokļu vai tiem pielīdzināto maksājumu nomaksas vai par
   ienākumu, peļņas vai citu ar nodokli apliekamo objektu slēpšanu vai samazināšanu, ja
   ar to nodarīti zaudējumi valstij vai pašvaldībai lielā apmērā, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas un atņemot tiesības uz noteiktu vai visu veidu komercdarbību
   vai uz noteiktu nodarbošanos vai tiesības ieņemt noteiktu amatu uz laiku no diviem
   līdz pieciem gadiem.

   (3) Par šā panta otrajā daļā paredzētajām darbībām, ja tās izdarījusi organizēta
   grupa, —

   soda ar brīvības atņemšanu uz laiku līdz desmit gadiem, konfiscējot mantu vai bez
   mantas konfiskācijas un atņemot tiesības uz noteiktu vai visu veidu komercdarbību
   vai uz noteiktu nodarbošanos vai tiesības ieņemt noteiktu amatu uz laiku no diviem
   līdz pieciem gadiem, un ar policijas kontroli uz laiku līdz trim gadiem.

   (Ar grozījumiem, kas izdarīti ar 12.02.2004., 13.12.2007. un 13.12.2012. likumu, kas
   stājas spēkā 01.04.2013. Sk. Pārejas noteikumu 11.punktu)

   219.pants. Izvairīšanās no deklarācijas iesniegšanas

   (1) (Izslēgta ar 13.12.2012. likumu)

   (2) Par nepatiesu ziņu norādīšanu likumā noteiktajā ienākumu, īpašuma, darījumu vai
   cita mantiska rakstura deklarācijā, ja nepatiesas ziņas norādītas par mantu vai
   citiem ienākumiem lielā apmērā, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (3) Par likumā noteiktās deklarējamās mantas vai citu ienākumu izcelsmes avota
   nenorādīšanu vai par nepatiesu ziņu sniegšanu par deklarējamās mantas vai citu
   ienākumu izcelsmes avotu, ja šādas ziņas likumā noteiktajā kārtībā pieprasījusi
   attiecīgi pilnvarota valsts institūcija un, ja nepatiesas ziņas norādītas par mantu
   vai citiem ienākumiem lielā apmērā, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (17.10.2002. likuma redakcijā ar grozījumiem, kas izdarīti ar 12.02.2004.,
   13.12.2007. un 13.12.2012. likumu, kas stājas spēkā 01.04.2013.)

   220.pants. Mantas nobēdzināšana

   Par mantas vai maksāšanas līdzekļu atsavināšanu, bojāšanu, iznīcināšanu, izšķiešanu,
   noslēpšanu vai citādu nobēdzināšanu nolūkā izvairīties no parāda maksāšanas vai citu
   saistību pildīšanas —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   220.^1 pants. Nelikumīga naftas produktu uzglabāšana, pārvietošana (pārvadāšana) un
   realizācija

   (1) Par naftas produktu nelikumīgu uzglabāšanu, pārvietošanu (pārvadāšanu) vai
   realizāciju, ja ar to radīts būtisks kaitējums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par naftas produktu nelikumīgu uzglabāšanu, pārvietošanu (pārvadāšanu) vai
   realizāciju, ja tā izdarīta lielā apmērā, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par naftas produktu nelikumīgu uzglabāšanu, pārvietošanu (pārvadāšanu) vai
   realizāciju, ja to izdarījusi organizēta grupa, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas, un ar policijas kontroli uz laiku līdz trim gadiem.

   (13.12.2012. likuma redakcijā, kas stājas spēkā 01.04.2013. Sk. Pārejas noteikumu
   11.punktu)

   221.pants. Alkoholisko dzērienu un tabakas izstrādājumu nelikumīga uzglabāšana,
   pārvietošana (pārvadāšana) un realizācija

   (1) Par alkoholisko dzērienu vai tabakas izstrādājumu nelikumīgu uzglabāšanu,
   pārvietošanu (pārvadāšanu) vai realizāciju, ja tā rezultātā radīts būtisks
   kaitējums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par šā panta pirmajā daļā paredzēto noziedzīgo nodarījumu, ja to izdarījusi
   personu grupa pēc iepriekšējas vienošanās, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par alkoholisko dzērienu vai tabakas izstrādājumu nelikumīgu uzglabāšanu,
   pārvietošanu (pārvadāšanu) vai realizāciju, ja to izdarījusi organizēta grupa vai
   tas izdarīts lielā apmērā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas un ar policijas kontroli uz laiku līdz trim gadiem vai bez tās.

   (21.05.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Sk. Pārejas noteikumu 11.punktu)

   221.^1 pants. Nelikumīgu alkoholisko dzērienu realizācija

   (1) Par nelegāli izgatavotu (ražotu) vai viltotu alkoholisko dzērienu vai spirtu
   saturošu šķidrumu, kuri nav alkoholiskie dzērieni, bet kurus piedāvā kā alkoholiskos
   dzērienus (nelikumīgi alkoholiskie dzērieni), realizāciju —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzētajām darbībām, ja tās izdarījusi personu grupa
   pēc iepriekšējas vienošanās, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par šā panta pirmajā daļā paredzētajām darbībām, ja tās izraisījušas smagas
   sekas vai ja tās izdarītas lielā apmērā, —

   soda ar brīvības atņemšanu uz laiku līdz astoņiem gadiem, konfiscējot mantu vai bez
   mantas konfiskācijas, un ar policijas kontroli uz laiku līdz trim gadiem.

   (21.06.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Sk. Pārejas noteikumu 11.punktu)

   221.^2 pants. Nelikumīgu alkoholisko dzērienu izgatavošana (ražošana), glabāšana un
   pārvietošana

   (1) Par nelikumīgu alkoholisko dzērienu izgatavošanu (ražošanu), glabāšanu vai
   pārvietošanu, ja ar to radīts būtisks kaitējums, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par nelikumīgu alkoholisko dzērienu izgatavošanu (ražošanu), glabāšanu vai
   pārvietošanu, ja tā izdarīta lielā apmērā vai ja to izdarījusi personu grupa pēc
   iepriekšējas vienošanās, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (21.06.2007. likuma redakcijā ar grozījumiem, kas izdarīti ar 19.11.2009. un
   13.12.2012. likumu, kas stājas spēkā 01.04.2013.)

   221.^3 pants. Nelikumīgu alkoholisko dzērienu iegādāšanās

   (Izslēgts ar 13.12.2012. likumu, kas stājas spēkā 01.04.2013.)

   221.^4 pants. Personas atbrīvošana no kriminālatbildības par nelikumīgu alkoholisko
   dzērienu glabāšanu un pārvietošanu

   Persona, kura labprātīgi nodevusi nelikumīgus alkoholiskos dzērienus un labprātīgi
   paziņojusi par šo nelikumīgo alkoholisko dzērienu izgatavošanu (ražošanu),
   glabāšanu, pārvietošanu vai realizāciju, tiek atbrīvota no kriminālatbildības par to
   glabāšanu vai pārvietošanu.

   (21.06.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   221.^5 pants. Telpu nodošana nelikumīgu alkoholisko dzērienu izgatavošanai
   (ražošanai), glabāšanai un realizācijai

   (Izslēgts ar 13.12.2012. likumu, kas stājas spēkā 01.04.2013.)

   222.pants. Veterināro noteikumu pārkāpšana

   Par veterināro noteikumu tīšu pārkāpšanu, ja tā izraisījusi epizootijas izplatīšanos
   vai citas smagas sekas, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   223.pants. Augu slimību un kaitēkļu apkarošanas noteikumu pārkāpšana

   Par augu slimību vai kaitēkļu apkarošanas noteikumu pārkāpšanu, ja tā izraisījusi
   smagas sekas, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   XX nodaļa
   Noziedzīgi nodarījumi pret
   vispārējo drošību un sabiedrisko kārtību

   224.pants. Bandītisms

   (1) Par vairāk nekā divu personu apvienošanos organizētā, ar ieroci bruņotā grupā
   (bandā) noziegumu izdarīšanai —

   soda ar brīvības atņemšanu uz laiku līdz desmit gadiem, konfiscējot mantu vai bez
   mantas konfiskācijas un ar policijas kontroli uz laiku līdz trim gadiem.

   (2) Par piedalīšanos bandas izdarītajos noziegumos vai to vadīšanu —

   soda ar brīvības atņemšanu uz laiku no trim līdz piecpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Sk. Pārejas noteikumu 11.punktu)

   225.pants. Masu nekārtības

   Par tādu masu nekārtību organizēšanu, kuras saistītas ar grautiņiem, postījumiem,
   dedzināšanu, mantas iznīcināšanu vai ar vardarbību pret personu, vai ar pretošanos
   varas pārstāvjiem, vai par aktīvu piedalīšanos tajās, —

   soda ar brīvības atņemšanu uz laiku no trim līdz divpadsmit gadiem un ar policijas
   kontroli uz laiku līdz trim gadiem.

   (21.10.2010. likuma redakcijā, kas stājas spēkā 01.01.2011.)

   226.pants. Sabiedrisko pasākumu organizēšanas un norises kārtības pārkāpšana

   (1) Par sabiedrisko pasākumu organizēšanas vai norises kārtības pārkāpšanu, ko
   izdarījis pasākuma organizētājs vai cita persona, ja ar to radīts būtisks kaitējums
   valsts varai vai pārvaldības kārtībai vai ar likumu aizsargātām personu interesēm, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izraisījušas smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (16.12.2004. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   227.pants. Sabiedriskās drošības, kārtības un personas veselības apdraudējums,
   veicot reliģisku darbību

   Par tādas grupas organizēšanu vai vadīšanu, kuras darbība, izpauzdamās kā reliģiskas
   mācības sludināšana un reliģisko rituālu izpildīšana, ir saistīta ar kaitējuma
   radīšanu sabiedriskajai drošībai un kārtībai, personas veselībai, ar likumu
   aizsargātām personas interesēm, vai par personas piedalīšanos šādās darbībās —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   228.pants. Kapa un līķa apgānīšana

   (1) Par kapa, apbedījuma urnas, apbedīta vai neapbedīta līķa apgānīšanu —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi personu grupa pēc iepriekšējas
   vienošanās, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā vai otrajā daļā paredzētajām darbībām, ja tās saistītas ar
   pieminekļa, apbedījuma urnas vai citu uz kapa vai kapā, vai pie apbedījuma urnas
   esošu priekšmetu nolaupīšanu, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   229.pants. Kultūras pieminekļu iznīcināšana un bojāšana

   (1) Par valsts aizsardzībā esoša kultūras pieminekļa iznīcināšanu, bojāšanu vai
   apgānīšanu —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas ar dedzināšanu, spridzināšanu vai
   citādā vispārbīstamā veidā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   230.pants. Cietsirdīga izturēšanās pret dzīvniekiem

   (1) Par cietsirdīgu izturēšanos pret dzīvnieku, kuras rezultātā tas gājis bojā vai
   sakropļots, vai par dzīvnieka spīdzināšanu —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem vai bez
   tās.

   (2) Par tādām pašām darbībām, ja tās izdarītas publiskā vietā vai nepilngadīgā
   klātbūtnē vai ja tās izdarījusi personu grupa pēc iepriekšējas vienošanās, vai ja ar
   to radīts būtisks kaitējums, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas, un ar probācijas uzraudzību uz laiku līdz trim gadiem vai bez
   tās.

   (21.05.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Grozījumi par papildsodu — probācijas uzraudzība —
   stājas spēkā 01.01.2015. Sk. Pārejas noteikumu 16.punktu)

   230.^1 pants. Dzīvnieku turēšanas noteikumu pārkāpšana

   (1) Par dzīvnieku turēšanas noteikumu pārkāpšanu, ja tās rezultātā cietušajam
   nodarīts viegls vai vidēja smaguma miesas bojājums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par dzīvnieku turēšanas noteikumu pārkāpšanu, ja tās rezultātā cietušajam
   nodarīts smags miesas bojājums vai tā izraisījusi cilvēka nāvi, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (25.04.2002. likuma redakcijā ar grozījumiem, kas izdarīti ar 12.02.2004. un
   13.12.2012. likumu, kas stājas spēkā 01.04.2013.)

   231.pants. Huligānisms

   (1) Par rupju sabiedriskā miera traucēšanu, kas izpaužas acīmredzamā necieņā pret
   sabiedrību vai bezkaunībā, ignorējot vispārpieņemtās uzvedības normas un traucējot
   cilvēku mieru, iestāžu vai uzņēmumu (uzņēmējsabiedrību), vai organizāciju darbu
   (huligānisms), —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par huligānismu, ja to izdarījusi personu grupa vai ja tas saistīts ar miesas
   bojājumu nodarīšanu cietušajam vai ar mantas bojāšanu vai iznīcināšanu, vai ar
   pretošanos varas pārstāvim vai personai, kura vēršas pret sabiedriskās kārtības
   pārkāpšanu, vai ja tas izdarīts, lietojot ieročus, kā arī citus miesas bojājumu
   nodarīšanai izmantojamus priekšmetus, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un policijas kontroli uz laiku
   līdz trim gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Sk. Pārejas noteikumu 11.punktu)

   231.^1 pants. Apzināti nepatiess paziņojums par sprāgstošas, indīgas, radioaktīvas
   vai bakterioloģiskas vielas vai materiālu vai spridzināmās ietaises ievietošanu vai
   novietošanu

   Par apzināti nepatiesu paziņojumu par sprāgstošas, indīgas, radioaktīvas vai
   bakterioloģiskas vielas vai materiālu vai spridzināmās ietaises ievietošanu iestādē,
   uzņēmumā vai citā objektā vai novietošanu iestādes, uzņēmuma vai cita objekta ārpusē
   —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (25.04.2002. likuma redakcijā ar grozījumiem, kas izdarīti ar 12.02.2004. un
   13.12.2012. likumu, kas stājas spēkā 01.04.2013.)

   232.pants. Psihiski slimo personu iesaistīšana noziedzīgā nodarījumā

   Par personas iesaistīšanu noziedzīgā nodarījumā, zinot, ka tā sirgst ar psihiskiem
   traucējumiem, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   233.pants. Šaujamieroču, šaujamieroču munīcijas, lielas enerģijas pneimatisko
   ieroču, sprāgstvielu un spridzināšanas ietaišu neatļauta izgatavošana, remontēšana,
   iegādāšanās, glabāšana, nēsāšana, pārvadāšana, pārsūtīšana, realizēšana un
   realizēšanas noteikumu pārkāpšana

   (1) Par šaujamieroča, šaujamieroča munīcijas, sprāgstvielas vai spridzināšanas
   ietaises realizēšanu personai, kurai nav attiecīgas atļaujas vai speciālas atļaujas
   (licences), ja to izdarījusi persona, kurai ir attiecīga realizēšanas atļauja vai
   speciāla atļauja (licence), —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šaujamieroča, šaujamieroča munīcijas, lielas enerģijas pneimatiskā ieroča,
   sprāgstvielas vai spridzināšanas ietaises izgatavošanu, remontēšanu, iegādāšanos,
   glabāšanu, nēsāšanu, pārvadāšanu, pārsūtīšanu vai realizēšanu bez attiecīgas
   atļaujas —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta otrajā daļā paredzētajām darbībām, ja tās izdarījusi organizēta
   grupa, —

   soda ar brīvības atņemšanu uz laiku līdz desmit gadiem, konfiscējot mantu vai bez
   mantas konfiskācijas, un ar policijas kontroli uz laiku līdz trim gadiem.

   (20.05.2004. likuma redakcijā ar grozījumiem, kas izdarīti ar 13.12.2007. un
   13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   234.pants. Gāzes pistoļu (revolveru) un to munīcijas neatļauta izgatavošana un
   pielietošana

   (1) Par gāzes pistoles (revolvera) vai tai paredzētas ar kairinošas vai
   paralizējošas iedarbības vielām pildītas munīcijas izgatavošanu bez attiecīgas
   atļaujas —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par gāzes pistoles (revolvera) pielietošanas vai izmantošanas nosacījumu vai
   kārtības pārkāpšanu, ja ar to radīts ievērojams mantisks zaudējums vai izraisītas
   smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   235.pants. Personas atbrīvošana no kriminālatbildības par šaujamieroča, šaujamieroča
   munīcijas, lielas enerģijas pneimatiskā ieroča, sprāgstvielas vai spridzināšanas
   ietaises izgatavošanu, iegādāšanos, nēsāšanu un glabāšanu un par gāzes pistoles
   (revolvera) un tās munīcijas izgatavošanu

   Personu, kas labprātīgi nodevusi bez attiecīgas atļaujas izgatavotu, iegādātu,
   nēsātu vai glabātu šaujamieroci, šaujamieroča munīciju, lielas enerģijas pneimatisko
   ieroci, sprāgstvielu vai spridzināšanas ietaisi vai bez attiecīgas atļaujas
   izgatavotu gāzes pistoli (revolveri) vai tās munīciju, atbrīvo no
   kriminālatbildības, ja personas darbībās nav cita noziedzīga nodarījuma sastāva.

   (20.05.2004. likuma redakcijā, kas stājas spēkā 18.06.2004.)

   236.pants. Šaujamieroču un šaujamieroču munīcijas nevērīga glabāšana, nēsāšana,
   pārvadāšana un pārsūtīšana, lielas enerģijas pneimatisko ieroču, sprāgstvielu vai
   spridzināšanas ietaišu nevērīga glabāšana, pārvadāšana un pārsūtīšana

   (1) Par šaujamieroča vai šaujamieroča munīcijas nevērīgu glabāšanu, nēsāšanu,
   pārvadāšanu vai pārsūtīšanu vai lielas enerģijas pneimatiskā ieroča, sprāgstvielas
   vai spridzināšanas ietaises nevērīgu glabāšanu, pārvadāšanu vai pārsūtīšanu,
   pārkāpjot normatīvos aktus, kuri regulē ieroču apriti, ja ar šādu nodarījumu citai
   personai radīta iespēja iegūt šo šaujamieroci, šaujamieroča munīciju, lielas
   enerģijas pneimatisko ieroci, sprāgstvielu vai spridzināšanas ietaisi, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādu pašu nodarījumu, ja tas izraisījis smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (20.05.2004. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   237.pants. Šaujamieroču un lielas enerģijas pneimatisko ieroču pielietošanas vai
   izmantošanas nosacījumu vai kārtības pārkāpšana un sprāgstvielu un spridzināšanas
   ietaišu izmantošanas kārtības pārkāpšana

   Par šaujamieroča vai lielas enerģijas pneimatiskā ieroča pielietošanas vai
   izmantošanas nosacījumu vai kārtības pārkāpšanu vai sprāgstvielu un spridzināšanas
   ietaišu izmantošanas kārtības pārkāpšanu, ja to izdarījusi persona, kurai atļauts
   iegādāties, glabāt vai nēsāt šaujamieroci vai lielas enerģijas pneimatisko ieroci
   vai kurai ir tiesības izmantot sprāgstvielas un spridzināšanas ietaises, un ja ar to
   radīts ievērojams mantisks zaudējums vai izraisītas smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   237.^1 pants. Stratēģiskas nozīmes preču aprites noteikumu pārkāpšana

   (1) Par stratēģiskas nozīmes preču aprites noteikumu pārkāpšanu, ja ar to radīts
   būtisks kaitējums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par sevišķā veidā veicamiem operatīvās darbības pasākumiem speciāli radītu vai
   pielāgotu iekārtu, ierīču vai instrumentu un to komponentu aprites aizlieguma
   pārkāpšanu —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos uz laiku līdz pieciem gadiem.

   (13.12.2012. likuma redakcijā, kas stājas spēkā 01.04.2013.)

   238.pants. Ražošanas drošības un tehniskās disciplīnas noteikumu pārkāpšana

   (1) Par ražošanas drošības un tehniskās disciplīnas noteikumu pārkāpšanu
   celtniecības darbos vai darbos, kas saistīti ar spridzināšanu, vai ar eksploziju
   apdraudētos uzņēmumos (uzņēmējsabiedrībās), ja tā izraisījusi smagas sekas, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzēto noziedzīgo nodarījumu, ja to izdarījusi
   persona, kura ir atbildīga par ražošanas drošības vai tehniskās disciplīnas
   noteikumu ievērošanu, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos vai tiesības ieņemt noteiktu amatu uz laiku līdz desmit gadiem vai bez
   tā.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   239.pants. Būvniecības noteikumu pārkāpšana

   (1) Par celtņu, tiltu, ceļu pārvadu un citu būvju celtniecības normu vai noteikumu
   pārkāpšanu, ja tā rezultātā sabrukusi būve vai tās daļa, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izraisījušas smagas sekas, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   240.pants. Ugunsdrošības noteikumu pārkāpšana

   (1) (Izslēgta ar 13.12.2012. likumu)

   (2) Par ugunsdrošības noteikumu tīšu pārkāpšanu, ja to izdarījusi persona, kura ir
   atbildīga par šo noteikumu ievērošanu, un ar to radīts būtisks kaitējums —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   241.pants. Patvaļīga piekļūšana automatizētai datu apstrādes sistēmai

   (1) Par patvaļīgu (bez attiecīgas atļaujas vai izmantojot citai personai piešķirtas
   tiesības) piekļūšanu automatizētai datu apstrādes sistēmai vai tās daļai, ja tas
   saistīts ar datu apstrādes sistēmas aizsardzības līdzekļu pārvarēšanu un ja ar to
   radīts būtisks kaitējums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzēto noziedzīgo nodarījumu, ja tas izdarīts
   mantkārīgā nolūkā vai izraisījis smagas sekas vai ja tas vērsts pret valsts
   informācijas sistēmām, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) (Izslēgta ar 13.12.2012. likumu)

   (28.04.2005. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   242.pants. Datortehnikas programmatūras neatļauta iegūšana

   (Izslēgts ar 28.04.2005. likumu, kas stājas spēkā 01.06.2005.)

   243.pants. Automatizētas datu apstrādes sistēmas darbības traucēšana un nelikumīga
   rīcība ar šajā sistēmā iekļauto informāciju

   (1) Par automatizētā datu apstrādes sistēmā esošās informācijas neatļautu grozīšanu,
   bojāšanu, iznīcināšanu, pasliktināšanu vai aizklāšanu vai apzināti nepatiesas
   informācijas ievadīšanu automatizētā datu apstrādes sistēmā, ja ar to tiek bojāta
   vai iznīcināta aizsardzības sistēma vai radīts būtisks kaitējums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par automatizētas datu apstrādes sistēmas darbības apzinātu traucēšanu, ievadot,
   pārnesot, bojājot, izdzēšot, pasliktinot, izmainot vai aizklājot informāciju, ja ar
   to tiek bojāta vai iznīcināta aizsardzības sistēma vai nodarīti zaudējumi lielos
   apmēros, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā daļā paredzēto noziedzīgo nodarījumu, ja to izdarījusi
   organizēta grupa vai tas izdarīts mantkārīgos nolūkos, vai tas izraisījis smagas
   sekas vai ja tas vērsts pret valsts informācijas sistēmām, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas, un ar policijas kontroli uz laiku līdz trim gadiem vai bez
   tās.

   (4) (Izslēgta ar 13.12.2012. likumu)

   (28.04.2005. likuma redakcijā ar grozījumiem, kas izdarīti ar 13.12.2007. un
   13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   244.pants. Nelikumīgas darbības ar automatizētas datu apstrādes sistēmas resursu
   ietekmēšanas ierīcēm

   (1) Par tādas ierīces (arī datorprogrammas) neatļautu izgatavošanu, pielāgošanu
   izmantošanai, realizēšanu, izplatīšanu vai glabāšanu, kura paredzēta automatizētas
   datu apstrādes sistēmas resursu ietekmēšanai nolūkā izdarīt noziedzīgu nodarījumu, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izraisījušas smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (28.04.2005. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   244.^1 pants. Datu, programmatūras un iekārtu iegūšana, izgatavošana, izmainīšana,
   glabāšana un izplatīšana nelikumīgām darbībām ar elektronisko sakaru tīklu
   galiekārtām

   Par elektronisko sakaru tīklu galiekārtu identificēšanai elektronisko sakaru tīklā
   nepieciešamo datu izmainīšanu vai par šādam nolūkam paredzētu datu iegūšanu,
   glabāšanu vai izplatīšanu, kā arī par šādam nolūkam paredzētas programmatūras vai
   iekārtas iegūšanu, izgatavošanu, glabāšanu vai izplatīšanu bez ražotāja vai tā
   pilnvarotas personas piekrišanas, ja šādas darbības izdarītas mantkārīgā nolūkā vai
   ja tās izdarījusi personu grupa pēc iepriekšējas vienošanās, vai ja ar to radīts
   būtisks kaitējums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.05.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   245.pants. Informācijas sistēmas drošības noteikumu pārkāpšana

   Par saskaņā ar informācijas režīmu vai tās aizsardzību izstrādātu informācijas
   glabāšanas un apstrādes noteikumu vai citu informācijas datorsistēmas drošības
   noteikumu pārkāpšanu, ko izdarījusi persona, kura ir atbildīga par šo noteikumu
   ievērošanu, ja tas bijis par iemeslu informācijas nolaupīšanai, iznīcināšanai vai
   bojāšanai vai ja ar to radīts cits būtisks kaitējums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   246.pants. Ātri uzliesmojošu vielu un priekšmetu, kā arī kodīgu vielu neatļauta
   pārsūtīšana

   Par ātri uzliesmojošu vielu vai priekšmetu, kā arī kodīgu vielu neatļautu
   pārsūtīšanu, ja tā izraisījusi smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   247.pants. Ātri uzliesmojošu vielu un priekšmetu neatļauta pārvadāšana gaisa kuģī

   (1) Par ātri uzliesmojošu vielu vai priekšmetu neatļautu pārvadāšanu gaisa kuģī —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izraisījušas smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   248.pants. Indīgu un stipri iedarbīgu vielu neatļauta izgatavošana, iegādāšanās,
   glabāšana, realizēšana un pārsūtīšana

   (1) Par indīgu vai stipri iedarbīgu vielu, kas nav narkotiskās vai psihotropās
   vielas, izgatavošanu, iegādāšanos, glabāšanu vai realizēšanu bez attiecīgas
   atļaujas, kā arī par noteikumu pārkāpšanu attiecībā uz šādu vielu izgatavošanu,
   glabāšanu, izsniegšanu, uzskaiti, pārvadāšanu vai pārsūtīšanu, ja ar to radīts
   būtisks kaitējums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par šā panta pirmajā daļā paredzēto noziedzīgo nodarījumu, ja to izdarījusi
   personu grupa pēc iepriekšējas vienošanās, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā daļā paredzēto vielu neatļautu izgatavošanu, iegādāšanos
   vai realizēšanu, ja tā izraisījusi smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   248.^1 pants. Jaunu psihoaktīvu vielu vai to saturošu izstrādājumu neatļauta
   izgatavošana, iegādāšanās, glabāšana, pārvadāšana un pārsūtīšana realizācijas nolūkā
   un realizēšana

   (1) Par jaunas psihoaktīvas vielas vai to saturoša izstrādājuma, kuru aprite ir
   aizliegta vai ierobežota, izgatavošanu, iegādāšanos, glabāšanu, pārvadāšanu vai
   pārsūtīšanu realizācijas nolūkā vai realizēšanu —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar policijas kontroli uz
   laiku līdz trim gadiem.

   (2) Par tādām pašām darbībām, ja tās izraisījušas smagas sekas, —

   soda ar brīvības atņemšanu uz laiku līdz pieciem gadiem vai piespiedu darbu un ar
   policijas kontroli uz laiku līdz trim gadiem.

   (03.04.2014. likuma redakcijā, kas stājas spēkā 09.04.2014.)

   249.pants. Narkotisko un psihotropo vielu ražošanas, iegādāšanās, glabāšanas,
   uzskaites, izsniegšanas, pārvadāšanas un pārsūtīšanas noteikumu pārkāpšana

   (1) Par narkotisko vai psihotropo vielu ražošanas, iegādāšanās, glabāšanas,
   uzskaites, izsniegšanas, pārvadāšanas vai pārsūtīšanas noteikumu pārkāpšanu, ja ar
   to radīts būtisks kaitējums, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos uz laiku līdz trim gadiem.

   (2) Par šā panta pirmajā daļā paredzēto noziedzīgo nodarījumu, ja to izdarījusi
   personu grupa pēc iepriekšējas vienošanās, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos uz laiku līdz trim gadiem.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   250.pants. Narkotisko un psihotropo vielu neatļauta izsniegšana

   (1) Par receptes izrakstīšanu bez medicīniskās nepieciešamības vai cita dokumenta
   nelikumīgu izrakstīšanu narkotiskas vai psihotropas vielas saņemšanai, kā arī par
   narkotiskas vai psihotropas vielas izsniegšanu bez receptes vai cita dokumenta vai
   zinot, ka recepte vai cits dokuments ir fiktīvs vai nelikumīgi izrakstīts, ja šādas
   darbības izdarītas mantkārīgā nolūkā vai citas personiskas ieinteresētības dēļ, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos uz laiku līdz pieciem gadiem.

   (2) Par receptes izrakstīšanu bez medicīniskās nepieciešamības vai cita dokumenta
   nelikumīgu izrakstīšanu narkotiskas vai psihotropas vielas saņemšanai, kā arī par
   narkotiskas vai psihotropas vielas izsniegšanu bez receptes vai cita dokumenta vai
   zinot, ka recepte vai cits dokuments ir fiktīvs vai nelikumīgi izrakstīts, ja tas
   izdarīts ar narkotiskajām vai psihotropajām vielām lielā apmērā vai radījis citas
   smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos uz laiku līdz pieciem gadiem.

   (3) Par šā panta pirmajā vai otrajā daļā paredzēto noziedzīgo nodarījumu, ja to
   izdarījusi organizēta grupa, —

   soda ar brīvības atņemšanu uz laiku līdz desmit gadiem, atņemot tiesības uz noteiktu
   nodarbošanos uz laiku līdz pieciem gadiem.

   (Ar grozījumiem, kas izdarīti ar 25.04.2002. un 13.12.2012. likumu, kas stājas spēkā
   01.04.2013.)

   251.pants. Pamudināšana lietot narkotiskās un psihotropās vielas

   (1) Par pamudināšanu lietot narkotiskās vai psihotropās vielas vai telpu nodošanu šo
   vielu lietošanai —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas pret nepilngadīgo, psihiski slimo vai
   personu, kas pakļauta narkoloģiskai ārstēšanai vai kas atradusies materiālā vai
   citādā atkarībā no vainīgā, vai ja narkotiskajām vai psihotropajām vielām
   pievienotas tādas vielas, kas pastiprina to iedarbību, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (3) Par pamudināšanu lietot narkotiskās vai psihotropās vielas, ja šo vielu
   lietošana izraisījusi smagas sekas, —

   soda ar brīvības atņemšanu uz laiku no diviem līdz desmit gadiem un ar probācijas
   uzraudzību uz laiku līdz trim gadiem vai bez tās.

   (Ar grozījumiem, kas izdarīti ar 25.04.2002. un 13.12.2012. likumu, kas stājas spēkā
   01.04.2013. Grozījumi otrajā un trešajā daļā par papildsodu — probācijas uzraudzība
   — stājas spēkā 01.01.2015. Sk. Pārejas noteikumu 16.punktu)

   252.pants. Narkotisko un psihotropo vielu ievadīšana pret personas gribu

   (1) Par narkotisko vai psihotropo vielu ievadīšanu citai personai vai to
   pievienošanu citas personas ēdienam vai dzērienam pret šīs personas gribu vai tai
   nezinot —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja narkotiskajām vai psihotropajām vielām pievienotas
   tādas vielas, kas pastiprina to iedarbību, —

   soda ar brīvības atņemšanu uz laiku līdz desmit gadiem.

   (3) Par šā panta pirmajā vai otrajā daļā paredzētajām darbībām, ja tās izdarītas
   pret nepilngadīgo vai lietojot vardarbību, vai draudot lietot vardarbību vai ja tās
   izraisījušas smagas sekas, —

   soda ar brīvības atņemšanu uz laiku no trim līdz divpadsmit gadiem un ar probācijas
   uzraudzību uz laiku līdz trim gadiem.

   (Ar grozījumiem, kas izdarīti ar 25.04.2002. un 13.12.2012. likumu, kas stājas spēkā
   01.04.2013. Grozījumi trešajā daļā par papildsodu — probācijas uzraudzība — stājas
   spēkā 01.01.2015. Sk. Pārejas noteikumu 16.punktu)

   253.pants. Narkotisko un psihotropo vielu neatļauta izgatavošana, iegādāšanās,
   glabāšana, pārvadāšana un pārsūtīšana

   (1) Par narkotisko vai psihotropo vielu neatļautu izgatavošanu, iegādāšanos,
   glabāšanu, pārvadāšanu vai pārsūtīšanu bez nolūka tās realizēt —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar policijas kontroli uz
   laiku līdz trim gadiem.

   (2) Par tādām pašām darbībām, ja tās izdarījusi personu grupa pēc iepriekšējas
   vienošanās vai ja tās izdarītas ar narkotiskajām vai psihotropajām vielām lielā
   apmērā, —

   soda ar brīvības atņemšanu uz laiku no trim līdz desmit gadiem, konfiscējot mantu
   vai bez mantas konfiskācijas, un ar policijas kontroli uz laiku līdz trim gadiem.

   (17.10.2002. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Sk. Pārejas noteikumu 11.punktu)

   253.^1 pants. Narkotisko un psihotropo vielu neatļauta izgatavošana, iegādāšanās,
   glabāšana, pārvadāšana un pārsūtīšana realizācijas nolūkā un neatļauta realizēšana

   (1) Par narkotisko vai psihotropo vielu neatļautu izgatavošanu, iegādāšanos,
   glabāšanu, pārvadāšanu vai pārsūtīšanu realizācijas nolūkā vai par narkotisko vai
   psihotropo vielu neatļautu realizēšanu —

   soda ar brīvības atņemšanu uz laiku no diviem līdz astoņiem gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem.

   (2) Par tādām pašām darbībām, ja tās izdarījusi personu grupa pēc iepriekšējas
   vienošanās, —

   soda ar brīvības atņemšanu uz laiku no trim līdz desmit gadiem, konfiscējot mantu
   vai bez mantas konfiskācijas, un ar policijas kontroli uz laiku līdz trim gadiem.

   (3) Par tādām pašām darbībām, ja tās izdarījusi organizēta grupa vai ja tās
   izdarītas ar narkotiskajām vai psihotropajām vielām lielā apmērā, vai ja tās
   izraisījušas citas smagas sekas, kā arī par narkotisko vai psihotropo vielu
   realizāciju nepilngadīgai personai, izglītības iestādēs vai to teritorijā,
   restorānos, kafejnīcās, bāros, publiskās izklaides vai svētku pasākumu norises
   vietās —

   soda ar brīvības atņemšanu uz laiku no pieciem līdz piecpadsmit gadiem, konfiscējot
   mantu vai bez mantas konfiskācijas, un ar policijas kontroli uz laiku līdz trim
   gadiem.

   (17.10.2002. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Sk. Pārejas noteikumu 11.punktu)

   253.^2 pants. Narkotisko un psihotropo vielu neatļauta iegādāšanās, glabāšana un
   realizēšana nelielā apmērā un narkotisko un psihotropo vielu neatļauta lietošana

   (1) Par narkotisko vai psihotropo vielu neatļautu iegādāšanos vai glabāšanu nelielā
   apmērā bez nolūka tās realizēt vai narkotisko vai psihotropo vielu neatļautu
   lietošanu, ja to izdarījusi persona, kura brīdināta par kriminālatbildību par
   narkotisko un psihotropo vielu neatļautu iegādāšanos, glabāšanu un lietošanu, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par narkotisko vai psihotropo vielu neatļautu izgatavošanu, iegādāšanos,
   glabāšanu, pārvadāšanu vai pārsūtīšanu nelielā apmērā realizācijas nolūkā vai par
   narkotisko vai psihotropo vielu neatļautu realizēšanu nelielā apmērā —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   254.pants. Personas atbrīvošana no kriminālatbildības par narkotisko un psihotropo
   vielu iegādāšanos, glabāšanu, pārvadāšanu un pārsūtīšanu

   Persona, kura labprātīgi nodevusi narkotiskās vai psihotropās vielas vai labprātīgi
   paziņojusi par to iegādāšanos, glabāšanu, pārvadāšanu vai pārsūtīšanu, tiek
   atbrīvota no kriminālatbildības par šo vielu lietošanu, iegādāšanos, glabāšanu,
   pārvadāšanu vai pārsūtīšanu.

   (17.10.2002. likuma redakcijā, kas stājas spēkā 20.11.2002.)

   255.pants. Narkotisko un psihotropo vielu neatļautai izgatavošanai paredzētu iekārtu
   un vielu (prekursoru) izgatavošana, iegādāšanās, glabāšana, pārvadāšana, pārsūtīšana
   un realizēšana

   (1) Par narkotisko vai psihotropo vielu neatļautai izgatavošanai paredzētu iekārtu,
   ierīču, priekšmetu, materiālu vai vielu (prekursoru, kas pārsniedz nelielu apmēru)
   izgatavošanu, iegādāšanos, glabāšanu, pārvadāšanu vai pārsūtīšanu —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas nolūkā realizēt šīs iekārtas,
   ierīces, priekšmetus, materiālus vai vielas (prekursorus), vai par narkotisko vai
   psihotropo vielu neatļautai izgatavošanai paredzētu iekārtu, ierīču, priekšmetu,
   materiālu vai vielu (prekursoru) realizēšanu —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā vai otrajā daļā paredzētajām darbībām, ja tās izdarījusi
   organizēta grupa, —

   soda ar brīvības atņemšanu uz laiku no trim līdz desmit gadiem, konfiscējot mantu
   vai bez mantas konfiskācijas.

   (Ar grozījumiem, kas izdarīti ar 25.04.2002., 21.06.2007. un 13.12.2012. likumu, kas
   stājas spēkā 01.04.2013.)

   256.pants. Narkotiskās vielas saturošu augu neatļauta sēšana un audzēšana

   (1) Par narkotiskās vielas saturošu augu neatļautu sēšanu vai audzēšanu —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par narkotiskās vielas saturošu augu neatļautu sēšanu vai audzēšanu lielās
   platībās, vai ja to izdarījusi organizēta grupa, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (Ar grozījumiem, kas izdarīti ar 25.04.2002., 12.02.2004. un 13.12.2012. likumu, kas
   stājas spēkā 01.04.2013.)

   XXI nodaļa
   Noziedzīgi nodarījumi pret satiksmes drošību

   257.pants. Dzelzceļa, ūdens un gaisa transporta kustības drošības un ekspluatācijas
   noteikumu pārkāpšana

   (1) Par dzelzceļa, ūdens vai gaisa transporta kustības drošības vai ekspluatācijas
   noteikumu pārkāpšanu vai par tehniski bojāta dzelzceļa, ūdens vai gaisa
   transportlīdzekļa apzinātu laišanu ekspluatācijā, ko izdarījis transporta
   darbinieks, ja tā būtiski traucējusi transporta darbu, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādu pašu nodarījumu, ja ar to radītas smagas sekas, —

   soda ar brīvības atņemšanu uz laiku līdz astoņiem gadiem.

   (Ar grozījumiem, kas izdarīti ar 12.02.2004., 21.10.2010. un 13.12.2012. likumu, kas
   stājas spēkā 01.04.2013.)

   258.pants. Satiksmes ceļu un dzelzceļa, ūdens un gaisa transportlīdzekļu bojāšana

   (1) Par satiksmes ceļu, ceļu būvju vai ierīču, dzelzceļa, ūdens vai gaisa
   transportlīdzekļu, transporta telekomunikāciju tīklu vai signalizācijas līdzekļu,
   elektroniskās vai sakaru iekārtas tīšu iznīcināšanu, bojāšanu vai citādām tīšām
   darbībām, kuru rezultātā tie kļuvuši nederīgi ekspluatācijai, kā arī tad, ja minētās
   darbības izraisījušas traucējumus transporta darbā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja ar tām radītas smagas sekas, —

   soda ar brīvības atņemšanu uz laiku līdz desmit gadiem.

   (Ar grozījumiem, kas izdarīti ar 21.10.2010. un 13.12.2012. likumu, kas stājas spēkā
   01.04.2013.)

   259.pants. Vilciena patvarīga apturēšana

   (1) (Izslēgta ar 13.12.2012. likumu)

   (2) Par vilciena patvarīgu apturēšanu bez vajadzības ar trauksmes bremzi, atvienojot
   bremžu gaisa maģistrāli vai citādi, ja tas izraisījis katastrofu, ritošā sastāva
   bojājumus vai citas smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   260.pants. Ceļu satiksmes noteikumu un transportlīdzekļu ekspluatācijas noteikumu
   pārkāpšana

   (1) Par ceļu satiksmes noteikumu vai transportlīdzekļu ekspluatācijas noteikumu
   pārkāpšanu, ja to izdarījusi persona, kas vada transportlīdzekli, un ja tās
   rezultātā cietušajam nodarīts viegls miesas bojājums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (1^1) Par ceļu satiksmes noteikumu vai transportlīdzekļu ekspluatācijas noteikumu
   pārkāpšanu, ja to izdarījusi persona, kas vada transportlīdzekli, un ja tās
   rezultātā cietušajam nodarīts vidēja smaguma miesas bojājums, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par ceļu satiksmes noteikumu vai transportlīdzekļu ekspluatācijas noteikumu
   pārkāpšanu, ja to izdarījusi persona, kas vada transportlīdzekli, un ja tās
   rezultātā cietušajam nodarīts smags miesas bojājums vai tā izraisījusi cilvēka nāvi,
   —

   soda ar brīvības atņemšanu uz laiku līdz desmit gadiem.

   (3) Par šā panta pirmajā, 1.^1 vai otrajā daļā paredzēto nodarījumu, ja tas izdarīts
   alkohola, narkotisko, psihotropo, toksisko vai citu apreibinošu vielu ietekmē, —

   soda ar brīvības atņemšanu uz laiku no trim līdz piecpadsmit gadiem, atņemot
   transportlīdzekļa vadīšanas tiesības uz laiku līdz pieciem gadiem un konfiscējot
   mantu vai bez mantas konfiskācijas.

   (Ar grozījumiem, kas izdarīti ar 27.05.2004., 12.02.2004., 06.10.2005., 21.10.2010.
   un 13.12.2012. likumu, kas stājas spēkā 01.04.2013.)

   261.pants. Transportlīdzekļa jēdziens

   Ar transportlīdzekļiem, kas norādīti šā likuma 260., 262.-265. un 284.pantā,
   jāsaprot visu veidu automobiļi, traktori un citas pašgājējas mašīnas, tramvaji,
   trolejbusi, motocikli un citi mehāniskie transportlīdzekļi, kas pārvietojas ar savu
   enerģijas avotu, izņemot transportlīdzekļus ar iekšdedzes dzinēju, kura darba
   tilpums ir mazāks par 50 kubikcentimetriem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   262.pants. Transportlīdzekļa vadīšana alkohola, narkotisko, psihotropo, toksisko vai
   citu apreibinošu vielu ietekmē

   (1) (Izslēgta ar 13.12.2012. likumu)

   (2) Par transportlīdzekļa vadīšanu vai mācīšanu vadīt transportlīdzekli, ja nav
   transportlīdzekļa vadīšanas tiesību (transportlīdzekļa vadīšanas tiesības noteiktā
   kārtībā nav iegūtas vai atņemtas) un ja vadītājs atrodas alkohola, narkotisko,
   psihotropo, toksisko vai citu apreibinošu vielu ietekmē, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot transportlīdzekļa
   vadīšanas tiesības uz laiku līdz pieciem gadiem un konfiscējot mantu vai bez mantas
   konfiskācijas.

   (06.10.2005. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   262.^1 pants. Atteikšanās no alkohola, narkotisko, psihotropo, toksisko un citu
   apreibinošu vielu ietekmes pārbaudes

   Par atteikšanos no medicīniskās pārbaudes alkohola koncentrācijas noteikšanai asinīs
   vai narkotisko, psihotropo, toksisko un citu apreibinošu vielu ietekmes pārbaudes,
   ja to izdarījis transportlīdzekļa vadītājs, kuram nav transportlīdzekļa vadīšanas
   tiesību (transportlīdzekļa vadīšanas tiesības noteiktā kārtībā nav iegūtas vai ir
   atņemtas), —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot transportlīdzekļa
   vadīšanas tiesības uz laiku no trim līdz pieciem gadiem un konfiscējot mantu vai bez
   mantas konfiskācijas.

   (13.12.2012. likuma redakcijā, kas stājas spēkā 01.04.2013.)

   263.pants. Tehniski bojātu transportlīdzekļu laišana ekspluatācijā

   Par tehniski bojātu transportlīdzekļu apzinātu laišanu ekspluatācijā vai kustības
   drošību garantējošo citādu to ekspluatācijas noteikumu pārkāpšanu, ko izdarījusi
   persona, kura ir atbildīga par transportlīdzekļu tehnisko stāvokli vai
   ekspluatāciju, ja tas izraisījis šā likuma 260.pantā norādītās sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos uz laiku līdz pieciem gadiem.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   264.pants Pieļaušana vadīt transportlīdzekļus personām, kuras ir alkohola,
   narkotisko, psihotropo, toksisko vai citu apreibinošu vielu ietekmē

   Par pieļaušanu vadīt transportlīdzekli personai, kura ir alkohola, narkotisko,
   psihotropo, toksisko vai citu apreibinošu vielu ietekmē, ja izraisītas šā likuma
   260.pantā norādītās sekas, personu, kura ir atbildīga par transportlīdzekļu tehnisko
   stāvokli vai ekspluatāciju, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos uz laiku līdz pieciem gadiem.

   (Ar grozījumiem, kas izdarīti ar 27.05.2004. un 13.12.2012. likumu, kas stājas spēkā
   01.04.2013.)

   265.pants. Transportlīdzekļa reģistrācijas dokumenta, agregāta un reģistrācijas
   numura zīmes nelikumīga izgatavošana, realizēšana, izsniegšana, viltošana,
   iznīcināšana un nolaupīšana

   (1) Par transportlīdzekļa reģistrācijas dokumenta, agregāta vai reģistrācijas numura
   zīmes nelikumīgu izgatavošanu, realizēšanu, izsniegšanu, viltošanu vai iznīcināšanu
   —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par transportlīdzekļa reģistrācijas dokumenta vai reģistrācijas numura zīmes
   nolaupīšanu —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā vai otrajā daļā paredzētajām darbībām, ja tās izdarījusi
   personu grupa pēc iepriekšējas vienošanās, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   266.pants. Transporta kustības noteikumu pārkāpšana

   Par transporta kustības kārtības vai drošības aizsardzības noteikumu pārkāpšanu, ja
   tā izraisījusi smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   267.pants. Kuģa nosaukuma nepaziņošana kuģu sadursmes gadījumā

   Par sava kuģa nosaukuma un reģistrācijas ostas, kā arī atiešanas vietas vai
   galamērķa nepaziņošanu citam kuģim, kas sadūries ar viņa kuģi, kaut gan bija iespēja
   sniegt šīs ziņas, kapteini —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   268.pants. Gaisa un ūdens transportlīdzekļa sagrābšana

   (1) Par gaisa vai ūdens transportlīdzekļa, izņemot mazgabarīta transportlīdzekļus,
   sagrābšanu uz zemes, ūdeņos vai lidojumā —

   soda ar brīvības atņemšanu uz laiku līdz septiņiem gadiem un ar probācijas
   uzraudzību uz laiku līdz trim gadiem vai bez tās.

   (2) Par tādām pašām darbībām, ja tās izdarījusi personu grupa pēc iepriekšējas
   vienošanās vai ja tās izdarītas, lietojot vardarbību vai piedraudot ar vardarbību,
   vai ja tās izraisījušas avāriju vai citas smagas sekas, —

   soda ar brīvības atņemšanu uz laiku no diviem līdz divpadsmit gadiem un ar
   probācijas uzraudzību uz laiku līdz trim gadiem vai bez tās.

   (3) Par šā panta pirmajā vai otrajā daļā paredzētajām darbībām, ja tās izraisījušas
   cilvēka nāvi, —

   soda ar brīvības atņemšanu uz laiku no trim līdz piecpadsmit gadiem un ar probācijas
   uzraudzību uz laiku līdz trim gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.
   Grozījumi par papildsodu — probācijas uzraudzība — stājas spēkā 01.01.2015. Sk.
   Pārejas noteikumu 16.punktu)

   XXII nodaļa
   Noziedzīgi nodarījumi pret pārvaldības kārtību

   269.pants. Uzbrukums varas pārstāvim un citai valsts amatpersonai

   (1) Par uzbrukumu varas pārstāvim vai citai valsts amatpersonai sakarā ar tās
   likumisku dienesta darbību, kā arī par uzbrukumu personai sakarā ar tās līdzdalību
   noziedzīga vai cita prettiesiska nodarījuma novēršanā vai pārtraukšanā —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja uzbrukuma rezultātā nodarīti smagi miesas bojājumi
   vai izraisītas citas smagas sekas vai ja uzbrukumu izdarījusi organizēta grupa, —

   soda ar brīvības atņemšanu uz laiku no diviem līdz desmit gadiem un ar policijas
   kontroli uz laiku līdz trim gadiem vai bez tās.

   (Ar grozījumiem, kas izdarīti ar 25.04.2002., 13.12.2007. un 13.12.2012. likumu, kas
   stājas spēkā 01.04.2013. Sk. Pārejas noteikumu 11.punktu)

   270.pants. Pretošanās varas pārstāvim un citai valsts amatpersonai

   (1) Par pretošanos varas pārstāvim vai citai valsts amatpersonai, ja tā izpilda tai
   uzliktos dienesta pienākumus, vai par pretošanos personai, ja tā piedalās noziedzīga
   vai cita prettiesiska nodarījuma novēršanā vai pārtraukšanā, vai par šo personu
   piespiešanu izpildīt acīmredzami prettiesiskas darbības, ja pretošanās vai
   piespiešana izdarīta, lietojot vardarbību vai piedraudot ar vardarbību, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi personu grupa, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   271.pants. Varas pārstāvja un citas valsts amatpersonas goda un cieņas aizskaršana

   (Izslēgts ar 22.01.2004. likumu, kas stājas spēkā 01.02.2004.)

   272.pants. Nepatiesu ziņu sniegšana valsts institūcijai

   Par apzināti nepatiesu ziņu sniegšanu valsts institūcijai, tajā skaitā parlamentārās
   izmeklēšanas komisijai, ja to izdarījusi persona, kurai saskaņā ar likumu ir
   pienākums sniegt ziņas valsts institūcijai vai parlamentārās izmeklēšanas komisijai,
   vai par atteikšanos dot paskaidrojumu, atzinumu vai tulkojumu parlamentārās
   izmeklēšanas komisijai —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   272.^1 pants. Piespiešana dot nepatiesu paskaidrojumu, atzinumu vai tulkojumu
   parlamentārās izmeklēšanas komisijai

   (1) Par personas uzpirkšanu vai citādu nelikumīgu iespaidošanu nolūkā panākt, lai
   persona dod nepatiesu paskaidrojumu, atzinumu vai tulkojumu vai atsakās dot
   paskaidrojumu, atzinumu vai tulkojumu parlamentārās izmeklēšanas komisijai, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās saistītas ar vardarbību vai ar vardarbības
   piedraudējumu, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā daļā paredzētajām darbībām, ja tās saistītas ar
   spīdzināšanu, —

   soda ar brīvības atņemšanu uz laiku līdz astoņiem gadiem.

   (18.12.2003. likuma redakcijā ar grozījumiem, kas izdarīti ar 19.11.2009. un
   13.12.2012. likumu, kas stājas spēkā 01.04.2013.)

   273.pants. Valsts amatpersonas nosaukuma un varas patvaļīga piesavināšanās

   Par valsts amatpersonas nosaukuma vai varas patvaļīgu piesavināšanos nolūkā izdarīt
   noziedzīgu nodarījumu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   274.pants. Dokumenta, zīmoga un spiedoga nolaupīšana un iznīcināšana

   (1) Par dokumenta, kas piešķir tiesības vai atbrīvo no pienākumiem, zīmoga vai
   spiedoga nolaupīšanu, noslēpšanu, tīšu iznīcināšanu vai bojāšanu, kā arī par
   nolaupītā dokumenta, zīmoga vai spiedoga izmantošanu vai realizēšanu —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas mantkārīgā nolūkā vai ja tās
   radījušas būtisku kaitējumu valsts varai vai pārvaldības kārtībai vai ar likumu
   aizsargātām personas interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   275.pants. Dokumenta, zīmoga un spiedoga viltošana un viltota dokumenta, zīmoga un
   spiedoga realizēšana un izmantošana

   (1) Par dokumenta, kas piešķir tiesības vai atbrīvo no pienākumiem, zīmoga vai
   spiedoga viltošanu, kā arī par viltota dokumenta, zīmoga vai spiedoga realizēšanu
   vai izmantošanu —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas mantkārīgā nolūkā vai ja tās
   izdarījusi personu grupa pēc iepriekšējas vienošanās, vai ja tās radījušas būtisku
   kaitējumu valsts varai vai pārvaldības kārtībai vai ar likumu aizsargātām personas
   interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   275.^1 pants. Personu apliecinoša dokumenta iegūšana, izmantojot citas personas
   datus

   Par personu apliecinoša dokumenta iegūšanu, izmantojot citas personas datus, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   276.pants. Pasta sūtījuma nelikumīga atvēršana un iznīcināšana

   (1) Par pasta sūtījuma nelikumīgu atvēršanu vai iznīcināšanu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījis pasta, dzelzceļa, ūdens vai gaisa
   transporta darbinieks, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   277.pants. Neatļauta darbība ar arhīvu fondu dokumentiem

   Par valsts arhīvu fondu, kā arī sabiedrisko, kooperatīvo vai konfesionālo
   organizāciju vai citu juridisko personu arhīvu fondu dokumentu vai tos aizstājošo
   kopiju neatļautu iznīcināšanu, sabojāšanu, noslēpšanu vai izvešanu ārpus Latvijas
   teritorijas, ja tā rezultātā radīts būtisks kaitējums valsts varai vai pārvaldības
   kārtībai vai ar likumu aizsargātām personas interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   278.pants. Pasta apmaksas zīmju viltošana

   Par pastmarku vai citu pasta apmaksas zīmju vai starptautisko pasta atbildes kuponu
   viltošanu, kā arī par viltotu vai lietotu pastmarku vai citu pasta apmaksas zīmju
   vai starptautisko pasta atbildes kuponu izmantošanu pasta sūtījumiem vai pārdošanu
   tādā pašā nolūkā —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   279.pants. Patvarība

   (1) Par kādas darbības izdarīšanu patvaļīgi, apejot normatīvajā aktā noteikto
   kārtību, ja šīs darbības tiesiskumu apstrīd valsts vai pašvaldības iestāde vai cita
   persona (patvarība) un ja šīs darbības rezultātā radīts būtisks kaitējums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par šā panta pirmajā daļā paredzēto noziedzīgo nodarījumu, ja to izdarījusi
   personu grupa pēc iepriekšējas vienošanās, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par patvarību, ja tā saistīta ar vardarbību vai vardarbības piedraudējumu vai ja
   ar to nodarīti zaudējumi lielā apmērā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   280.pants. Personas nodarbināšanas noteikumu pārkāpšana

   (1) Par likumā paredzēto personas nodarbināšanas ierobežojumu vai noteikumu
   pārkāpšanu, ja to izdarījis darba devējs un ja ar to radīts būtisks kaitējums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādas personas nodarbināšanu, kura nav tiesīga uzturēties Latvijas
   Republikā, ja to izdarījis darba devējs un ja nodarbināts nepilngadīgais vai ja
   nodarbinātas vairāk nekā piecas personas, vai ja persona nodarbināta īpaši
   ekspluatējošos darba apstākļos, vai ja apzināti nodarbināts cilvēku tirdzniecības
   upuris, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (16.06.2011. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   281.pants. Personas identitātes slēpšana

   (1) Par savas personas identitātes slēpšanu, uzturoties Latvijas Republikā bez
   pienācīga personību apliecinoša dokumenta vai izmantojot svešu vai viltotu personību
   apliecinošu dokumentu, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par savas personas identitātes slēpšanu, ja tā izdarīta nolūkā izvairīties no
   kriminālatbildības vai administratīvās atbildības vai izdarīt noziedzīgu nodarījumu
   vai nolūkā palīdzēt citai personai izvairīties no kriminālatbildības vai
   administratīvās atbildības, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   281.^1 pants. Uzdošanās par citu personu

   (1) (Izslēgta ar 13.12.2012. likumu)

   (2) Par uzdošanos par citu personu, kārtojot latviešu valodas prasmes vai citu
   Pilsonības likumā noteikto zināšanu pārbaudi, lai radītu šai personai iespēju iegūt
   Latvijas pilsonību naturalizācijas kārtībā, ja tas izdarīts mantkārīgā nolūkā, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (21.06.2007. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   282.pants. Izvairīšanās no iesaukuma obligātajā militārajā dienestā

   (Izslēgts ar 14.12.2006. likumu, kas stājas spēkā 01.01.2007.)

   282.^1 pants. Izvairīšanās no mobilizācijas

   (1) Par tīšu izvairīšanos no mobilizācijas, ja to izdarījusi persona, kura pakļauta
   mobilizācijai civilās aizsardzības pasākumu veikšanai, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījis rezerves karavīrs vai rezervists, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (17.10.2002. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   282.^2 pants. Mobilizācijas darbību kavēšana un mobilizācijas pieprasījuma
   neizpildīšana

   (1) Par kompetentas valsts iestādes rīkojuma izpildes tīšu kavēšanu mobilizācijas
   laikā vai par pašvaldības rīkojuma izpildes tīšu kavēšanu, veicot civilās
   aizsardzības pasākumus, vai par citu mobilizācijas darbību vai mobilizācijas
   pieprasījuma tīšu neizpildīšanu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja ar tām radīts būtisks kaitējums, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (17.10.2002. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   282.^3 pants. Izvairīšanās no alternatīvā dienesta pildīšanas

   (Izslēgts ar 14.12.2006. likumu, kas stājas spēkā 01.01.2007.)

   283.pants. Valsts robežas režīma pārkāpšana

   (Izslēgts ar 11.12.2003. likumu, kas stājas spēkā 02.01.2004.)

   284.pants. Valsts robežas nelikumīga šķērsošana

   (1) Par valsts robežas tīšu nelikumīgu šķērsošanu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi personu grupa vai izmantojot
   transportlīdzekli, vai neievērojot noteikto ieceļošanas aizliegumu Latvijas
   Republikā, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   285.pants. Personas nelikumīga pārvietošana pāri valsts robežai

   (1) Par personas nelikumīgu pārvietošanu pāri valsts robežai, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi valsts amatpersona, izmantojot savu
   dienesta stāvokli, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (3) Par tādām pašām darbībām, ja tās izdarījusi organizēta grupa vai ja tās
   izraisījušas smagas sekas, vai arī par liela personu skaita, tas ir, vienā gadījumā
   vairāk nekā piecu personu nelikumīgu pārvietošanu pāri valsts robežai —

   soda ar brīvības atņemšanu uz laiku līdz septiņiem gadiem, konfiscējot mantu vai bez
   mantas konfiskācijas, un ar policijas kontroli uz laiku līdz trim gadiem vai bez
   tās.

   (Ar grozījumiem, kas izdarīti ar 25.04.2002., 11.12.2003., 13.12.2007. un
   13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   285.^1 pants. Nodrošināšana ar iespēju nelikumīgi uzturēties Latvijas Republikā

   (1) Par apzinātu personas nodrošināšanu ar iespēju nelikumīgi uzturēties Latvijas
   Republikā, ja to izdarījusi personu grupa vai valsts amatpersona, izmantojot savu
   dienesta stāvokli, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem.

   (2) Par apzinātu personas nodrošināšanu ar iespēju nelikumīgi uzturēties Latvijas
   Republikā, ja tas izdarīts mantkārīgā nolūkā vai ja šāda iespēja nodrošināta divām
   vai vairākām personām, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem un konfiscējot mantu vai bez mantas
   konfiskācijas.

   (13.12.2012. likuma redakcijā, kas stājas spēkā 01.04.2013.)

   285.^2 pants. Ļaunprātīga nodrošināšana ar iespēju likumīgi iegūt tiesības
   uzturēties Latvijas Republikā, citā Eiropas Savienības dalībvalstī, Eiropas
   Ekonomikas zonas valstī vai Šveices Konfederācijā

   (1) Par ļaunprātīgu personas nodrošināšanu ar iespēju likumīgi iegūt tiesības
   uzturēties Latvijas Republikā, citā Eiropas Savienības dalībvalstī, Eiropas
   Ekonomikas zonas valstī vai Šveices Konfederācijā —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par ļaunprātīgu personas nodrošināšanu ar iespēju likumīgi iegūt tiesības
   uzturēties Latvijas Republikā, citā Eiropas Savienības dalībvalstī, Eiropas
   Ekonomikas zonas valstī vai Šveices Konfederācijā, ja tas izdarīts mantkārīgā nolūkā
   vai ja šāda iespēja nodrošināta divām vai vairākām personām, vai ja to izdarījusi
   personu grupa, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (13.12.2012. likuma redakcijā, kas stājas spēkā 01.04.2013.)

   286.pants. Latvijas valsts karoga neatļauta pacelšana uz kuģa

   Par Latvijas valsts karoga pacelšanu uz kuģa, ja uz to nav tiesību, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   287.pants. Sarkanā Krusta, Sarkanā Pusmēness un Zili Baltā Vairoga zīmju neatļauta
   lietošana

   Par Sarkanā Krusta, Sarkanā Pusmēness vai Zili Baltā Vairoga zīmju, kā arī Sarkanā
   Krusta vai Sarkanā Pusmēness nosaukuma neatļautu lietošanu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (18.12.2003. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   288.pants. Telekomunikāciju iekārtu, radio un televīzijas raidītāju un pasta
   tehnoloģisko iekārtu bojāšana

   Par telekomunikāciju iekārtas, radio vai televīzijas raidītāja vai pasta
   tehnoloģiskās iekārtas tīšu iznīcināšanu vai bojāšanu, ja ar to radīts būtisks
   kaitējums, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   288.^1 pants. Radio un televīzijas programmu raidīšanai un izplatīšanai normatīvajos
   aktos paredzētās iekārtu uzstādīšanas un lietošanas kārtības pārkāpšana

   (1) (Izslēgta ar 13.12.2012. likumu)

   (2) Par radio vai televīzijas programmu raidīšanai vai izplatīšanai normatīvajos
   aktos paredzētās radioviļņus izstarojošo iekārtu, kā arī televīzijas vai skaņas
   apraides signālu izplatīšanas kabeļtīklu sistēmas uzstādīšanas vai lietošanas
   kārtības pārkāpšanu, ja tā radījusi būtisku kaitējumu valsts varai vai pārvaldības
   kārtībai, vai ar likumu aizsargātām personas interesēm, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (31.10.2002. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   288.^2 pants. Politiskās organizācijas (partijas) vai politisko organizāciju
   (partiju) apvienības nelikumīga finansēšana

   (1) Par politiskās organizācijas (partijas) vai politisko organizāciju (partiju)
   apvienības nelikumīgu finansēšanu lielā apmērā —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzētajām darbībām, ja tās izdarījusi personu grupa
   pēc iepriekšējas vienošanās, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (08.09.2011. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   288.^3 pants. Starpniecība politiskās organizācijas (partijas) vai politisko
   organizāciju (partiju) apvienības nelikumīgā finansēšanā

   Par starpniecību politiskās organizācijas (partijas) vai politisko organizāciju
   (partiju) apvienības nelikumīgā finansēšanā lielā apmērā —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (08.09.2011. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   288.^4 pants. Politiskās organizācijas (partijas) vai politisko organizāciju
   (partiju) apvienības nelikumīga finansējuma pieņemšana un izspiešana

   (1) Par politiskās organizācijas (partijas) vai politisko organizāciju (partiju)
   apvienības nelikumīga finansējuma pieņemšanu lielā apmērā —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzētajām darbībām, ja tās izdarījusi personu grupa
   pēc iepriekšējas vienošanās vai ja tās saistītas ar politiskās organizācijas
   (partijas) vai politisko organizāciju (partiju) apvienības finansējuma pieprasīšanu
   lielā apmērā, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par politiskās organizācijas (partijas) vai politisko organizāciju (partiju)
   apvienības finansējuma izspiešanu —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (08.09.2011. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   288.^5 pants. Politisko organizāciju (partiju) vai politisko organizāciju (partiju)
   apvienību nelikumīgi finansējušas personas atbrīvošana no kriminālatbildības

   (1) Personu, kura nelikumīgi finansējusi politisko organizāciju (partiju) vai
   politisko organizāciju (partiju) apvienību, var atbrīvot no kriminālatbildības, ja
   politiskās organizācijas (partijas) vai politisko organizāciju (partiju) apvienības
   nelikumīga finansēšana saistīta ar izspiešanu vai ja šī persona pēc politiskās
   organizācijas (partijas) vai politisko organizāciju (partiju) apvienības nelikumīgas
   finansēšanas labprātīgi paziņo par notikušo un aktīvi veicina noziedzīgā nodarījuma
   atklāšanu un izmeklēšanu.

   (2) Ar izspiešanu jāsaprot politiskās organizācijas (partijas) vai politisko
   organizāciju (partiju) apvienības finansēšanas pieprasīšana, kas saistīta ar
   draudiem kaitēt personas likumīgajām interesēm.

   (3) Politiskās organizācijas (partijas) vai politisko organizāciju (partiju)
   apvienības nelikumīgas finansēšanas atbalstītāju un starpnieku var atbrīvot no
   kriminālatbildības, ja viņš pēc politiskās organizācijas (partijas) vai politisko
   organizāciju (partiju) apvienības nelikumīgas finansēšanas labprātīgi paziņo par
   notikušo un aktīvi veicina noziedzīgā nodarījuma atklāšanu un izmeklēšanu.

   (08.09.2011. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   XXIII nodaļa
   Noziedzīgi nodarījumi pret jurisdikciju

   289.pants. Pierādījumu viltošana

   (1) Par apzināti nepatiesu pierādījumu radīšanu vai apzinātu esošo pierādījumu
   slēpšanu, ja to izdarījis tiesnesis, prokurors vai izmeklētājs, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas mantkārīgā nolūkā vai lietās par
   smagiem vai sevišķi smagiem noziegumiem, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.05.2009. un 13.12.2012. likumu, kas
   stājas spēkā 01.04.2013.)

   290.pants. Personas saukšana pie kriminālatbildības, zinot, ka tā nav vainīga

   (1) Par personas saukšanu pie kriminālatbildības, zinot, ka tā nav vainīga, ja to
   izdarījis prokurors, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas mantkārīgā nolūkā vai ja tās
   saistītas ar apsūdzību smaga vai sevišķi smaga nozieguma izdarīšanā vai ar
   pierādījumu viltošanu, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 21.05.2009. un 13.12.2012. likumu, kas stājas spēkā
   01.04.2013.)

   291.pants. Nelikumīga sprieduma un lēmuma taisīšana

   (1) Par apzināti nelikumīga sprieduma vai lēmuma taisīšanu, ja to izdarījis
   tiesnesis, prokurors vai izmeklētājs, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas mantkārīgā nolūkā vai ja tās
   saistītas ar apsūdzību smaga vai sevišķi smaga nozieguma izdarīšanā vai ar
   pierādījumu viltošanu, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 21.05.2009. un 13.12.2012. likumu, kas stājas spēkā
   01.04.2013.)

   292.pants. Apzināti nelikumīga apcietināšana

   Par apzināti nelikumīgu apcietināšanu, ja to izdarījis tiesnesis, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   293.pants. Apzināti nelikumīga aizturēšana un piespiedu atvešana

   Par apzināti nelikumīgu aizturēšanu vai piespiedu atvešanu, ja tā izdarīta
   mantkārīgā nolūkā vai aiz atriebības, vai citas personiskas intereses dēļ un ja to
   izdarījis tiesnesis, prokurors vai pirmstiesas izmeklēšanas iestādes darbinieks, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.05.2009. un 13.12.2012. likumu, kas
   stājas spēkā 01.04.2013.)

   294.pants. Piespiešana dot liecību

   (1) Par piespiešanu dot liecību nopratināšanā, ja tā saistīta ar vardarbību,
   vardarbības piedraudējumu, ņirgāšanos par nopratināmo vai izdarīta citādā veidā un
   ja to izdarījusi amatpersona, kura veic pirmstiesas kriminālprocesu, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par piespiešanu dot liecību nopratināšanā, ja tā saistīta ar spīdzināšanu un ja
   to izdarījusi amatpersona, kura veic pirmstiesas kriminālprocesu, —

   soda ar brīvības atņemšanu uz laiku līdz desmit gadiem.

   (Ar grozījumiem, kas izdarīti ar 21.05.2009., 19.11.2009. un 13.12.2012. likumu, kas
   stājas spēkā 01.04.2013.)

   294.^1 pants. Iejaukšanās pirmstiesas kriminālprocesā

   (1) Par jebkādu amatpersonas, kura veic pirmstiesas kriminālprocesu, ietekmēšanu
   nolūkā likt šķēršļus pirmstiesas kriminālprocesa uzsākšanai vai veikšanai vai panākt
   nelikumīga lēmuma pieņemšanu, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi valsts amatpersona, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem.

   (3) (Izslēgta ar 13.12.2012. likumu)

   (25.04.2002. likuma redakcijā ar grozījumiem, kas izdarīti ar 12.02.2004.,
   13.12.2007., 21.05.2009. un 13.12.2012. likumu, kas stājas spēkā 01.04.2013.)

   295.pants. Iejaukšanās lietu iztiesāšanā

   (1) Par tiesneša vai tiesas piesēdētāja jebkādu ietekmēšanu nolūkā likt šķēršļus
   likumīgai lietas iztiesāšanai vai panākt nelikumīga sprieduma vai lēmuma pieņemšanu
   un pasludināšanu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi valsts amatpersona, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem.

   (3) (Izslēgta ar 13.12.2012. likumu)

   (Ar grozījumiem, kas izdarīti ar 25.04.2002., 12.02.2004., 13.12.2007., 21.05.2009.
   un 13.12.2012. likumu, kas stājas spēkā 01.04.2013.)

   296.pants. Tiesas nolēmuma un prokurora priekšraksta par sodu neizpildīšana

   Par tiesas sprieduma vai lēmuma vai prokurora priekšraksta par sodu tīšu
   neizpildīšanu vai izpildes kavēšanu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   297.pants. Nepatiesa uzdošanās par apsūdzēto, cietušo un liecinieku

   Personu, kura pirmstiesas kriminālprocesā vai tiesā nepatiesi uzdevusies par
   apsūdzēto, cietušo vai liecinieku, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 21.05.2009. un 13.12.2012. likumu, kas stājas spēkā
   01.04.2013.)

   298.pants. Apzināti nepatiess ziņojums

   (1) Par apzināti nepatiesu ziņojumu par noziedzīga nodarījuma izdarīšanu nolūkā
   panākt kriminālprocesa uzsākšanu pret noteiktu personu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās saistītas ar apsūdzību smaga vai sevišķi smaga
   nozieguma izdarīšanā vai ar neīstu apsūdzības pierādījumu radīšanu vai ja tās
   izdarītas mantkārīgā nolūkā, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.05.2009. un 13.12.2012. likumu, kas
   stājas spēkā 01.04.2013.)

   299.pants. Apzināti nepatiess paziņojums

   Par apzināti nepatiesu paziņojumu, deklarāciju vai iesniegumu notāram vai tiesu
   izpildītājam, ja paziņojuma, deklarācijas vai iesnieguma iesniegšana noteikta ar
   likumu, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 17.10.2002., 12.02.2004. un 13.12.2012. likumu, kas
   stājas spēkā 01.04.2013.)

   300.pants. Apzināti nepatiesa liecība, atzinums, tulkojums un paskaidrojums

   (1) Par liecinieka, cietušā vai citas par apzināti nepatiesas liecības došanu
   brīdinātas personas apzināti nepatiesu liecību vai eksperta apzināti nepatiesu
   atzinumu, vai tulka apzināti nepatiesu tulkojumu pirmstiesas kriminālprocesā, tiesā,
   notāram vai tiesu izpildītājam, vai pieteicēja ar zvērestu apliecinātu apzināti
   nepatiesu paskaidrojumu tiesai administratīvajā lietā —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas, veicot pirmstiesas kriminālprocesu
   vai iztiesājot tiesā lietas par smagu vai sevišķi smagu noziegumu, vai ja tām
   bijušas smagas sekas, vai ja tās izdarītas mantkārīgā nolūkā, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 17.10.2002., 27.05.2004., 12.02.2004., 21.05.2009.,
   21.10.2010. un 13.12.2012. likumu, kas stājas spēkā 01.04.2013.)

   301.pants. Piespiešana dot nepatiesu liecību, paskaidrojumu, atzinumu un tulkojumu

   (1) Par liecinieka, cietušā, personas, pret kuru uzsākts kriminālprocess, aizturētā,
   aizdomās turētā, apsūdzētā, pieteicēja, eksperta vai tulka uzpirkšanu vai citādu
   nelikumīgu iespaidošanu nolūkā panākt, lai viņš dod nepatiesu liecību vai ar
   zvērestu apliecinātu nepatiesu paskaidrojumu tiesai administratīvajā lietā, vai
   atzinumu vai izdara nepatiesu tulkojumu, vai atsakās no liecības vai atzinuma
   došanas vai tulkojuma izdarīšanas —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās saistītas ar vardarbību vai ar vardarbības
   piedraudējumu, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā daļā paredzētajām darbībām, ja tās saistītas ar
   spīdzināšanu, —

   soda ar brīvības atņemšanu uz laiku līdz desmit gadiem.

   (Ar grozījumiem, kas izdarīti ar 27.05.2004., 12.02.2004., 21.05.2009., 19.11.2009.
   un 13.12.2012. likumu, kas stājas spēkā 01.04.2013.)

   302.pants. Atteikšanās dot liecību, atzinumu un izdarīt tulkošanu

   (1) Par liecinieka, cietušā vai citas par atteikšanos liecināt brīdinātas personas
   nepamatotu atteikšanos pirmstiesas izmeklēšanas iestādē, prokuratūrā vai tiesā dot
   liecību —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par eksperta vai tulka nepamatotu atteikšanos pirmstiesas izmeklēšanas iestādē,
   prokuratūrā vai tiesā pildīt viņam uzdotos pienākumus —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 21.05.2009., 21.10.2010. un 13.12.2012. likumu, kas
   stājas spēkā 01.04.2013.)

   303.pants. Personas, kuras neatbild par atteikšanos dot liecību

   Par atteikšanos dot liecību neatbild personas, pret kuru uzsākts kriminālprocess,
   aizturētā, aizdomās turētā, apsūdzētā saderinātais, laulātais, vecāki, bērni, brāļi
   un māsas, vecvecāki un mazbērni, kā arī tā persona, ar kuru noziedzīgu nodarījumu
   izdarījusī fiziskā persona dzīvo kopā un ar kuru tai ir kopīga (nedalīta)
   saimniecība.

   (21.05.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   304.pants. Pirmstiesas kriminālprocesā iegūto ziņu izpaušana

   Par pirmstiesas kriminālprocesā iegūto ziņu izpaušanu bez izmeklētāja vai prokurora
   atļaujas līdz šā procesa pabeigšanai, ja to izdarījusi persona, kura ir bijusi
   brīdināta par attiecīgo ziņu neizpaušanu, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (21.05.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   305.pants. Personu speciālās aizsardzības noteikumu pārkāpšana

   (1) Par likumā noteiktās personu speciālās aizsardzības kārtības neievērošanu, kā
   arī par aizsargājamās personas identitātes datu vai atrašanās vietas izpaušanu, ko
   izdarījusi persona, kurai sakarā ar dienesta pienākumu pildīšanu vai citiem
   apstākļiem ir bijusi zināma informācija par speciāli aizsargājamo personu un kura ir
   bijusi brīdināta par šo ziņu neizpaušanu, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas mantkārīgā nolūkā, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par tīšu speciālās aizsardzības pasākumu organizācijas, metožu, taktikas,
   līdzekļu vai ziņu par aizsardzības pasākumu veikšanā iesaistītajām personām
   izpaušanu, ko izdarījusi aizsargājamā persona, ja šo darbību rezultātā iestājusies
   cilvēka nāve vai izraisītas citas smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (4) Par šā panta pirmajā vai otrajā daļā paredzētajām darbībām, ja to rezultātā
   iestājusies cilvēka nāve vai izraisītas citas smagas sekas, —

   soda ar brīvības atņemšanu uz laiku līdz septiņiem gadiem.

   (05.05.2005. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   306.pants. Pierādījumu neizdošana

   Par priekšmetu, dokumentu vai citu materiālu, kam var būt pierādījumu nozīme
   krimināllietā, tīšu neizdošanu, ja tos personai, kas nav aizturētais, persona, pret
   kuru uzsākts kriminālprocess, aizdomās turētais, apsūdzētais, pieprasījusi izdot
   pirmstiesas izmeklēšanas iestāde, prokuratūra vai tiesa, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 21.05.2009. un 13.12.2012. likumu, kas stājas spēkā
   01.04.2013.)

   307.pants. Nelikumīgas darbības ar krimināllietas materiāliem

   Par krimināllietas materiālu nolaupīšanu, tīšu iznīcināšanu, bojāšanu vai viltošanu
   —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   308.pants. Apķīlātas un arestētas mantas atsavināšana, slēpšana, bojāšana,
   iznīcināšana un apmainīšana

   (1) Par apķīlātas vai arestētas mantas izšķērdēšanu, bojāšanu, atsavināšanu,
   slēpšanu vai iznīcināšanu, kā arī par tās apmainīšanu —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi persona, kurai šī manta uzticēta, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   309.pants. Nelikumīga vielu un priekšmetu nodošana personām un saņemšana no
   personām, kuras ievietotas īslaicīgās aizturēšanas un ieslodzījuma vietās

   (1) Par korespondences, naudas, pārtikas produktu vai citu priekšmetu vai vielu
   neatļautu nodošanu personām, kuras ievietotas īslaicīgās aizturēšanas vai
   ieslodzījuma vietās, vai saņemšanu no šādām personām, ja to izdarījis šo iestāžu
   darbinieks, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem.

   (2) Par narkotisko, psihotropo vielu, sprāgstošo vielu, ieroču vai munīcijas
   nodošanu personām, kuras ievietotas īslaicīgās aizturēšanas vai ieslodzījuma vietās,
   vai saņemšanu no šādām personām —

   soda ar brīvības atņemšanu uz laiku līdz sešiem gadiem un ar probācijas uzraudzību
   uz laiku līdz trim gadiem vai bez tās.

   (3) Par šā panta otrajā daļā paredzētajām darbībām, ja tās izdarījis īslaicīgās
   aizturēšanas vai ieslodzījuma vietas darbinieks, —

   soda ar brīvības atņemšanu uz laiku līdz astoņiem gadiem, atņemot tiesības ieņemt
   noteiktu amatu uz laiku no diviem līdz pieciem gadiem, un ar probācijas uzraudzību
   uz laiku līdz trim gadiem vai bez tās.

   (13.12.2012. likuma redakcijā, kas stājas spēkā 01.04.2013. Grozījumi otrajā un
   trešajā daļā par papildsodu — probācijas uzraudzība — stājas spēkā 01.01.2015. Sk.
   Pārejas noteikumu 16.punktu)

   310.pants. Bēgšana no īslaicīgās aizturēšanas un ieslodzījuma vietas

   (1) Par bēgšanu no īslaicīgās aizturēšanas vai ieslodzījuma vietas —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās saistītas ar vardarbību vai ar vardarbības
   piedraudējumu pret apsardzi vai citu īslaicīgās aizturēšanas vai ieslodzījuma vietas
   amatpersonu vai ja tās izdarījusi personu grupa, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu un ar probācijas uzraudzību uz
   laiku līdz trim gadiem vai bez tās.

   (Ar grozījumiem, kas izdarīti ar 21.05.2009. un 13.12.2012. likumu, kas stājas spēkā
   01.04.2013. Grozījumi otrajā daļā par papildsodu — probācijas uzraudzība — stājas
   spēkā 01.01.2015. Sk. Pārejas noteikumu 16.punktu)

   311.pants. Uzbrukums ieslodzījuma vietā

   Par tādu personu organizētas grupas izveidošanu, kuras atrodas ieslodzījuma vietā,
   vai piedalīšanos šādā grupā, lai izdarītu uzbrukumu vai lietotu citādu vardarbību
   pret ieslodzījuma vietas amatpersonu, ieslodzīto vai jebkuru citu personu, kas
   atrodas ieslodzījuma vietā, kā arī par šādu uzbrukumu vai vardarbību —

   soda ar brīvības atņemšanu uz laiku līdz astoņiem gadiem un ar policijas kontroli uz
   laiku līdz trim gadiem.

   (Ar grozījumiem, kas izdarīti ar 13.12.2007., 21.05.2009. un 13.12.2012. likumu, kas
   stājas spēkā 01.04.2013. Sk. Pārejas noteikumu 11.punktu)

   312.pants. Izvairīšanās no soda izciešanas

   Par izvairīšanos no brīvības atņemšanas vai tiesību ierobežošanas soda izciešanas —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004., 21.06.2007. un 13.12.2012. likumu, kas
   stājas spēkā 01.04.2013.)

   313.pants. Iepriekš neapsolīta slēpšana

   (1) Par noziedznieka, kā arī nozieguma izdarīšanas rīku un līdzekļu, nozieguma pēdu
   vai noziedzīgā kārtā iegūtu priekšmetu iepriekš neapsolītu slēpšanu, ja slēpjamais
   noziegums ir smags, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja slēpjamais noziegums ir sevišķi smags, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   314.pants. Noziedzīgā kārtā iegūtas mantas iegādāšanās un realizēšana

   (1) Par mantas iegādāšanos vai realizēšanu, apzinoties, ka tā iegūta noziedzīgā
   kārtā, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas lielā apmērā, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par tādām pašām darbībām, ja tās izdarījusi organizēta grupa, —

   soda ar brīvības atņemšanu uz laiku līdz sešiem gadiem, konfiscējot mantu vai bez
   mantas konfiskācijas, un ar policijas kontroli uz laiku līdz trim gadiem.

   (Ar grozījumiem, kas izdarīti ar 25.04.2002., 12.02.2004., 13.12.2007. un
   13.12.2012. likumu, kas stājas spēkā 01.04.2013. Sk. Pārejas noteikumu 11.punktu)

   315.pants. Neziņošana par noziegumu

   Par neziņošanu, ja ir droši zināms, ka tiek gatavots vai izdarīts smags vai sevišķi
   smags noziegums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   XXIV nodaļa
   Noziedzīgi nodarījumi valsts institūciju dienestā

   316.pants. Valsts amatpersonas jēdziens

   (1) Par valsts amatpersonām uzskatāmi valsts varas pārstāvji, kā arī ikviena
   persona, kura pastāvīgi vai uz laiku izpilda valsts vai pašvaldības dienesta
   pienākumus un kurai ir tiesības pieņemt lēmumus, kas saistoši citām personām, vai
   kurai ir tiesības veikt uzraudzības, kontroles, izmeklēšanas vai sodīšanas funkcijas
   vai rīkoties ar valsts vai pašvaldības mantu vai finanšu līdzekļiem.

   (2) Valsts prezidents, Saeimas deputāti, Ministru prezidents, Ministru kabineta
   locekļi, kā arī Saeimas un Ministru kabineta ievēlētās, ieceltās vai apstiprinātās
   valsts institūciju amatpersonas, pašvaldību vadītāji, viņu vietnieki un
   izpilddirektori uzskatāmi par valsts amatpersonām, kas ieņem atbildīgu stāvokli.

   (3) Par valsts amatpersonām uzskatāmas arī ārvalstu publiskās amatpersonas, ārvalstu
   publisko asambleju (institūcija ar likumdošanas vai izpildvaras funkcijām) locekļi,
   starptautisko organizāciju amatpersonas, starptautisko parlamentāro asambleju
   locekļi, kā arī starptautisko tiesu tiesneši un amatpersonas.

   (Ar grozījumiem, kas izdarīti ar 25.04.2002., 11.12.2003. un 13.12.2012. likumu, kas
   stājas spēkā 01.04.2013.)

   317.pants. Dienesta pilnvaru pārsniegšana

   (1) Par valsts amatpersonas izdarītām tīšām darbībām, kas acīmredzami pārsniedz
   valsts amatpersonai ar likumu vai uzliktu uzdevumu piešķirto tiesību un pilnvaru
   robežas, ja šīs darbības radījušas būtisku kaitējumu valsts varai vai pārvaldības
   kārtībai vai ar likumu aizsargātām personas interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzētajām darbībām, ja tās saistītas ar vardarbību
   vai ar vardarbības piedraudējumu, vai par šā panta pirmajā daļā paredzēto noziedzīgo
   nodarījumu, ja tas izdarīts mantkārīgā nolūkā, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem.

   (3) Par šā panta pirmajā daļā paredzētajām darbībām, ja tās saistītas ar
   spīdzināšanu vai ja tās izraisījušas smagas sekas, —

   soda ar brīvības atņemšanu uz laiku līdz desmit gadiem, atņemot tiesības ieņemt
   noteiktu amatu uz laiku līdz pieciem gadiem.

   (Ar grozījumiem, kas izdarīti ar 12.02.2004., 19.11.2009. un 13.12.2012. likumu, kas
   stājas spēkā 01.04.2013.)

   318.pants. Dienesta stāvokļa ļaunprātīga izmantošana

   (1) Par valsts amatpersonas izdarītām tīšām darbībām, ļaunprātīgi izmantojot
   dienesta stāvokli, ja šīs darbības radījušas būtisku kaitējumu valsts varai vai
   pārvaldības kārtībai vai ar likumu aizsargātām personas interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzēto noziedzīgo nodarījumu, ja tas izdarīts
   mantkārīgā nolūkā, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem.

   (3) Par valsts amatpersonas izdarītām tīšām darbībām, ļaunprātīgi izmantojot
   dienesta stāvokli, ja šīs darbības izraisījušas smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   319.pants. Valsts amatpersonas bezdarbība

   (1) Par valsts amatpersonas pienākumu nepildīšanu, tas ir, ja valsts amatpersona
   tīši vai aiz nolaidības neizdara darbības, kuras tai pēc likuma vai uzlikta uzdevuma
   jāizdara, lai novērstu kaitējumu valsts varai vai pārvaldības kārtībai vai ar likumu
   aizsargātām personas interesēm, un ja ar to valsts varai, pārvaldības kārtībai vai
   ar likumu aizsargātām personas interesēm radīts būtisks kaitējums, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādu pašu nodarījumu, ja valsts amatpersonai bijis mantkārīgs nolūks, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem.

   (3) Par valsts amatpersonas pienākumu nepildīšanu, ja ar to izraisītas smagas sekas,
   —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības ieņemt
   noteiktu amatu uz laiku līdz pieciem gadiem.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   320.pants. Kukuļņemšana

   (1) Par kukuļa, tas ir, materiālu vērtību, mantiska vai citāda rakstura labumu,
   pieņemšanu, ko izdarījusi valsts amatpersona pati vai ar starpnieku par kādu jau
   izdarītu likumīgu vai nelikumīgu darbību vai pieļautu bezdarbību kukuļdevēja, kukuļa
   piedāvātāja vai citas personas interesēs, izmantojot savu dienesta stāvokli,
   neatkarīgi no tā, vai pieņemtais vai piedāvātais kukulis domāts šai valsts
   amatpersonai vai jebkurai citai personai, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos vai tiesības ieņemt noteiktu amatu uz laiku līdz diviem gadiem.

   (2) Par kukuļa vai tā piedāvājuma pieņemšanu, ko izdarījusi valsts amatpersona pati
   vai ar starpnieku pirms kādas likumīgas vai nelikumīgas darbības izdarīšanas vai
   neizdarīšanas kukuļdevēja, kukuļa piedāvātāja vai citas personas interesēs,
   izmantojot savu dienesta stāvokli, neatkarīgi no tā, vai pieņemtais vai piedāvātais
   kukulis domāts šai valsts amatpersonai vai jebkurai citai personai, —

   soda ar brīvības atņemšanu uz laiku līdz astoņiem gadiem, konfiscējot mantu vai bez
   mantas konfiskācijas un atņemot tiesības uz noteiktu nodarbošanos vai tiesības
   ieņemt noteiktu amatu uz laiku līdz pieciem gadiem.

   (3) Par šā panta pirmajā vai otrajā daļā paredzētajām darbībām, ja tās izdarītas
   lielā apmērā vai ja tās izdarījusi personu grupa pēc iepriekšējas vienošanās, vai ja
   kukulis pieprasīts, —

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas un atņemot tiesības uz noteiktu nodarbošanos vai
   tiesības ieņemt noteiktu amatu uz laiku līdz pieciem gadiem.

   (4) Par šā panta pirmajā vai otrajā daļā paredzētajām darbībām, ja tās izdarījusi
   organizēta grupa vai valsts amatpersona, kas ieņem atbildīgu stāvokli, vai ja
   kukulis izspiests, —

   soda ar brīvības atņemšanu uz laiku no trim līdz vienpadsmit gadiem, konfiscējot
   mantu vai bez mantas konfiskācijas, atņemot tiesības uz noteiktu nodarbošanos vai
   tiesības ieņemt noteiktu amatu uz laiku līdz pieciem gadiem un ar policijas kontroli
   uz laiku līdz trim gadiem.

   (19.11.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Sk. Pārejas noteikumu 11.punktu)

   321.pants. Kukuļa piesavināšanās

   (1) Par kukuļa piesavināšanos, ko persona saņēmusi nodošanai valsts amatpersonai vai
   ko tā pieņēmusi, uzdodoties par valsts amatpersonu, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (2) Par kukuļa piesavināšanos, ko valsts amatpersona saņēmusi nodošanai citai valsts
   amatpersonai vai ko tā pieņēmusi, uzdodoties par citu valsts amatpersonu, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   322.pants. Starpniecība kukuļošanā

   (1) Par starpniecību kukuļošanā, tas ir, darbībām, kas izpaužas kā kukuļa vai tā
   piedāvājuma nodošana no kukuļdevēja kukuļņēmējam, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi valsts amatpersona, —

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas.

   (Ar grozījumiem, kas izdarīti ar 19.11.2009. un 13.12.2012. likumu, kas stājas spēkā
   01.04.2013.)

   323.pants. Kukuļdošana

   (1) Par kukuļa, tas ir, materiālu vērtību, mantiska vai citāda rakstura labumu,
   nodošanu vai piedāvāšanu personiski vai ar starpnieku valsts amatpersonai, lai tā,
   izmantojot savu dienesta stāvokli, izdarītu vai neizdarītu kādu darbību kukuļdevēja,
   kukuļa piedāvātāja vai citas personas interesēs, neatkarīgi no tā, vai nodotais vai
   piedāvātais kukulis domāts šai valsts amatpersonai vai jebkurai citai personai, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas lielā apmērā vai ja tās izdarījusi
   valsts amatpersona, vai arī ja tās izdarījusi personu grupa pēc iepriekšējas
   vienošanās, —

   soda ar brīvības atņemšanu uz laiku līdz astoņiem gadiem, konfiscējot mantu vai bez
   mantas konfiskācijas un atņemot tiesības uz noteiktu nodarbošanos vai tiesības
   ieņemt noteiktu amatu uz laiku līdz pieciem gadiem.

   (3) Par šā panta pirmajā daļā paredzētajām darbībām, ja tās izdarījusi organizēta
   grupa,—

   soda ar brīvības atņemšanu uz laiku no diviem līdz desmit gadiem, konfiscējot mantu
   vai bez mantas konfiskācijas, atņemot tiesības uz noteiktu nodarbošanos vai tiesības
   ieņemt noteiktu amatu uz laiku līdz pieciem gadiem, un ar policijas kontroli uz
   laiku līdz trim gadiem.

   (19.11.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013. Sk. Pārejas noteikumu 11.punktu)

   324.pants. Kukuļdevēja un kukuļošanas starpnieka atbrīvošana no kriminālatbildības

   (1) Personu, kura devusi kukuli, var atbrīvot no kriminālatbildības, ja kukulis šai
   personai izspiests vai ja tā pēc kukuļa došanas labprātīgi paziņo par notikušo un
   aktīvi veicina noziedzīgā nodarījuma atklāšanu un izmeklēšanu. No kriminālatbildības
   var atbrīvot personu, kura kukuli piedāvājusi, ja tā labprātīgi paziņo par notikušo
   un aktīvi veicina noziedzīgā nodarījuma atklāšanu un izmeklēšanu.

   (2) Ar kukuļa izspiešanu jāsaprot tā pieprasīšana par likumīgu darbību izdarīšanu,
   kā arī pieprasīšana, kas saistīta ar draudiem kaitēt personas likumīgajām interesēm.

   (3) Kukuļošanas starpnieku vai atbalstītāju var atbrīvot no kriminālatbildības, ja
   viņš pēc noziedzīgo darbību izdarīšanas labprātīgi paziņo par notikušo un aktīvi
   veicina noziedzīgā nodarījuma atklāšanu un izmeklēšanu.

   (Ar grozījumiem, kas izdarīti ar 25.04.2002. un 13.12.2012. likumu, kas stājas spēkā
   01.04.2013.)

   325.pants. Valsts amatpersonai noteikto ierobežojumu pārkāpšana

   (1) Par valsts amatpersonai likumā noteikto ierobežojumu vai aizliegumu pārkāpšanu,
   ja ar to radīts būtisks kaitējums valsts vai sabiedrības interesēm vai ar likumu
   aizsargātām personas interesēm, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par šā panta pirmajā daļā paredzēto noziedzīgo nodarījumu, ja to izdarījusi
   valsts amatpersona, kas ieņem atbildīgu stāvokli, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas un atņemot tiesības uz noteiktu nodarbošanos vai tiesības
   ieņemt noteiktu amatu uz laiku līdz pieciem gadiem.

   (Ar grozījumiem, kas izdarīti ar 17.10.2002.,12.02.2004., 19.11.2009. un 13.12.2012.
   likumu, kas stājas spēkā 01.04.2013.)

   326.pants. Neatļauta piedalīšanās mantiskos darījumos

   (1) Par mantiska darījuma veicināšanu vai piedalīšanos tajā, ja to mantkārīgā nolūkā
   vai citas personiskās ieinteresētības dēļ izdarījusi valsts amatpersona, kurai tas
   sakarā ar dienesta stāvokli ar likumu aizliegts, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarījusi valsts amatpersona, kas ieņem
   atbildīgu stāvokli, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, konfiscējot mantu vai bez
   mantas konfiskācijas un atņemot tiesības uz noteiktu nodarbošanos vai tiesības
   ieņemt noteiktu amatu uz laiku līdz pieciem gadiem.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   326.^1 pants. Tirgošanās ar ietekmi

   (1) Par materiālu vērtību, mantiska vai citāda rakstura labumu piedāvāšanu vai
   nodošanu personiski vai ar starpnieku jebkurai personai, lai tā, izmantojot savu
   dienesta, profesionālo vai sociālo stāvokli, prettiesiski ietekmētu valsts
   amatpersonas darbību vai pamudinātu kādu citu personu prettiesiski ietekmēt valsts
   amatpersonas darbību jebkuras personas interesēs, neatkarīgi no tā, vai materiālās
   vērtības, mantiska vai citāda rakstura labumi domāti šai personai vai jebkurai citai
   personai, ja nav šā likuma 323.pantā paredzētā nozieguma pazīmju, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par materiālu vērtību, mantiska vai citāda rakstura labumu, to piedāvājuma
   pieņemšanu vai par materiālu vērtību, mantiska vai citāda rakstura labumu
   pieprasīšanu sev vai jebkurai citai personai, lai tā, izmantojot savu dienesta,
   profesionālo vai sociālo stāvokli, prettiesiski ietekmētu valsts amatpersonas
   darbību vai pamudinātu kādu citu personu prettiesiski ietekmēt valsts amatpersonas
   darbību vai lēmuma pieņemšanu jebkuras personas interesēs, ja nav šā likuma 198. un
   320.pantā paredzētā nozieguma pazīmju, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos vai tiesības ieņemt noteiktu amatu uz laiku līdz pieciem gadiem.

   (19.11.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   326.^2 pants. Prettiesiska labumu pieprasīšana un pieņemšana

   (1) Par materiālu vērtību, mantiska vai citāda rakstura labumu, to piedāvājuma
   prettiesisku pieņemšanu, ko pats vai ar starpnieku izdarījis valsts vai pašvaldības
   iestādes darbinieks, kurš nav valsts amatpersona, vai valsts institūcijas pilnvarota
   tāda pati persona par kādas darbības izdarīšanu vai neizdarīšanu labuma devēja vai
   jebkuras citas personas interesēs, izmantojot savas pilnvaras, neatkarīgi no tā, vai
   pieņemtās materiālās vērtības, mantiska vai citāda rakstura labumi domāti šai
   personai vai jebkurai citai personai, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas lielā apmērā vai ja tās izdarījusi
   personu grupa pēc iepriekšējas vienošanās, vai ja tās saistītas ar materiālo
   vērtību, mantiska vai citāda rakstura labumu pieprasīšanu vai izspiešanu, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu, atņemot tiesības uz noteiktu
   nodarbošanos vai tiesības ieņemt noteiktu amatu uz laiku līdz pieciem gadiem.

   (19.11.2009. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   326.^3 pants. Prettiesiska labumu došana

   (1) Par materiālu vērtību, mantiska vai citāda rakstura labumu piedāvāšanu vai
   nodošanu personiski vai ar starpnieku valsts vai pašvaldības iestādes darbiniekam,
   kurš nav valsts amatpersona, vai valsts institūcijas pilnvarotai tādai pašai
   personai, lai tā izdarītu kādu nelikumīgu darbību labuma devēja vai jebkuras citas
   personas interesēs, izmantojot savas pilnvaras, neatkarīgi no tā, vai materiālās
   vērtības, mantiska vai citāda rakstura labumi domāti šai vai jebkurai citai
   personai, —

   soda ar piespiedu darbu vai ar naudas sodu.

   (2) Par tādām pašām darbībām, ja tās izdarītas lielā apmērā, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   326.^4 pants. Labumu devēja atbrīvošana no kriminālatbildības

   Personu, kura prettiesiski devusi labumu, var atbrīvot no kriminālatbildības, ja
   labums šai personai pieprasīts vai izspiests vai ja tā pēc noziedzīgo darbību
   izdarīšanas labprātīgi paziņo par notikušo un aktīvi veicina noziedzīgā nodarījuma
   atklāšanu un izmeklēšanu. No kriminālatbildības var atbrīvot personu, kura labumu
   piedāvājusi, ja tā labprātīgi paziņo par notikušo un aktīvi veicina noziedzīgā
   nodarījuma atklāšanu un izmeklēšanu.

   (13.12.2012. likuma redakcijā, kas stājas spēkā 01.04.2013.)

   327.pants. Dienesta viltojums

   (1) Par dokumenta viltošanu vai par apzinātu viltota dokumenta izsniegšanu vai
   izmantošanu, ja to izdarījusi valsts amatpersona, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās izdarītas mantkārīgā nolūkā, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   328.pants. Nepatiess dienesta ziņojums

   Par apzināti nepatiesu ziņu sniegšanu institūcijai vai valsts amatpersonai, kurai ir
   tiesības šīs ziņas pieprasīt, kā arī par dokumenta vai ziņu slēpšanu vai apzinātu
   noklusēšanu, ja to izdarījusi valsts amatpersona, kurai ir pienākums šīs ziņas
   sniegt, un ja ar to radīts būtisks kaitējums, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 12.02.2004. un 13.12.2012. likumu, kas stājas spēkā
   01.04.2013.)

   329.pants. Neizpaužamu ziņu izpaušana

   Par neizpaužamu ziņu, kas nav valsts noslēpums, izpaušanu, ja to izdarījusi valsts
   amatpersona, kas par ziņu neizpaušanu bijusi brīdināta vai kas saskaņā ar likumu ir
   atbildīga par ziņu glabāšanu, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (26.05.2005. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   330.pants. Neizpaužamu ziņu izpaušana pēc amata atstāšanas

   Par tādu neizpaužamu ziņu, kuras nav valsts noslēpums, izpaušanu, ja persona to
   izdarījusi pēc valsts amatpersonas dienesta atstāšanas laikā, kas tai noteikts
   brīdinājumā par ziņu neizpaušanu, —

   soda ar piespiedu darbu vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   XXV nodaļa
   Noziedzīgi nodarījumi militārajā dienestā

   331.pants. Noziedzīga nodarījuma jēdziens un tā subjekti militārajā dienestā

   Par noziedzīgiem nodarījumiem militārajā dienestā atzīstami šajā likumā minētie pret
   noteikto militārā dienesta pildīšanas kārtību vērstie noziedzīgie nodarījumi, kurus
   izdarījuši karavīri un personas, uz kurām attiecas speciāli likumos paredzēti
   noteikumi.

   (17.10.2002. likuma redakcijā, kas stājas spēkā 20.11.2002.)

   332.pants. Patvaļīga prombūtne

   Par patvaļīgu prombūtni, tas ir, Nacionālo bruņoto spēku vienības vai dienesta
   vietas atstāšanu, kā arī neierašanos bez attaisnojoša iemesla noteiktā laikā
   dienesta vietā, ja patvaļīga prombūtne ilgusi vairāk par vienu diennakti, bet ne
   ilgāk par trim diennaktīm un ja tas izdarīts kara vai izņēmuma stāvokļa laikā,
   kaujas apstākļos, sabiedrisko nekārtību, terorisma vai bruņota konflikta gadījumā
   izsludinātās ārkārtējās situācijas laikā, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (14.12.2006. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   333.pants. Dezertēšana

   Par dezertēšanu, tas ir, dienesta vietas atstāšanu vai neierašanos dienesta vietā
   nolūkā izvairīties no aktīvā dienesta, ja tas izdarīts kara vai izņēmuma stāvokļa
   laikā, kaujas apstākļos, sabiedrisko nekārtību, terorisma vai bruņota konflikta
   gadījumā izsludinātās ārkārtējās situācijas laikā, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (14.12.2006. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   334.pants. Izvairīšanās no aktīvā dienesta

   (1) Par izvairīšanos no aktīvā dienesta pienākumu pildīšanas, nodarot sev kādu
   miesas bojājumu (pašsakropļošanās) vai simulējot slimību, viltojot dokumentus vai
   citādi apmānot, kā arī par atteikšanos no dienesta pienākumu pildīšanas —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādu pašu nodarījumu, ja tas izdarīts kara laikā vai kaujas apstākļos, —

   soda ar brīvības atņemšanu uz laiku līdz četriem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 14.12.2006. un 13.12.2012. likumu, kas stājas spēkā
   01.04.2013.)

   335.pants. Nepaklausība

   (1) Par nepaklausību, tas ir, par atklātu atteikšanos izpildīt priekšnieka pavēli,
   kā arī par citādu tīšu pavēles neizpildīšanu, ja ar to radīts būtisks kaitējums, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par nepaklausību, kā arī par citādu tīšu pavēles neizpildīšanu, ja to izdarījusi
   personu grupa vai ja tas izraisījis smagas sekas, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par nepaklausību, kā arī par citādu tīšu pavēles neizpildīšanu kara laikā vai
   kaujas apstākļos —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (13.12.2012. likuma redakcijā, kas stājas spēkā 01.04.2013.)

   336.pants. Pavēles neizpildīšana

   Par priekšnieka pavēles neizpildīšanu aiz nolaidības, ja tā izraisījusi smagas
   sekas, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   337.pants. Pretošanās priekšniekam un viņa piespiešana pārkāpt dienesta pienākumus

   (1) Par pretošanos priekšniekam, kā arī citai personai sakarā ar tai uzlikto
   militārā dienesta pienākumu pildīšanu vai par viņa piespiešanu pārkāpt šos
   pienākumus, ja tas izdarīts ar vardarbību vai ja tas izraisījis smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) (Izslēgta ar 13.12.2012. likumu)

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   338.pants. Vardarbība pret padoto

   (1) Par vardarbību pret padoto, ja tās rezultātā viņam nodarītas fiziskas ciešanas,
   —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tīša viegla miesas bojājuma nodarīšanu padotajam —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par tīša vidēja smaguma miesas bojājuma nodarīšanu padotajam, kā arī par citām
   darbībām, kurām ir spīdzināšanas raksturs, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (4) Par tīša smaga miesas bojājuma nodarīšanu padotajam —

   soda ar brīvības atņemšanu uz laiku no trim līdz divpadsmit gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   339.pants. Karavīra goda aizskaršana

   (Izslēgts ar 13.12.2012. likumu, kas stājas spēkā 01.04.2013.)

   340.pants. Karavīra piekaušana un spīdzināšana

   (1) Par tīšu sišanu vai piekaušanu, kā arī par citādu tīšu vardarbību, ko karavīrs
   izdarījis pret karavīru, ja kaut viens no tiem pilda militārā dienesta pienākumus, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādām pašām darbībām, ja tās saistītas ar tīša viegla miesas bojājuma
   nodarīšanu, —

   soda ar brīvības atņemšanu uz laiku līdz vienam gadam vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (3) Par šā panta pirmajā daļā paredzētajām darbībām, ja tās saistītas ar tīša vidēja
   smaguma miesas bojājuma nodarīšanu vai ja tām ir spīdzināšanas raksturs, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (4) Par šā panta pirmajā daļā paredzētajām darbībām, ja tās saistītas ar tīša smaga
   miesas bojājuma nodarīšanu, —

   soda ar brīvības atņemšanu uz laiku no trim līdz divpadsmit gadiem.

   (Ar grozījumiem, kas izdarīti ar 17.10.2002. un 13.12.2012. likumu, kas stājas spēkā
   01.04.2013.)

   341.pants. Varas ļaunprātīga izmantošana un dienesta pilnvaru pārkāpšana

   (1) Par varas vai dienesta stāvokļa ļaunprātīgu izmantošanu vai dienesta pilnvaru
   pārkāpšanu, ko izdarījis priekšnieks, ja šis nodarījums izdarīts mantkārīgā nolūkā
   vai ja radīts būtisks kaitējums, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par varas vai dienesta stāvokļa ļaunprātīgu izmantošanu vai dienesta pilnvaru
   pārkāpšanu, ko izdarījis priekšnieks, ja šis nodarījums izraisījis smagas sekas, —

   soda ar brīvības atņemšanu uz laiku līdz septiņiem gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   342.pants. Dienesta nolaidība

   (1) Par dienesta pienākumu nepildīšanu, kā arī par nolaidīgu to pildīšanu, ja tā
   rezultātā radīts būtisks kaitējums, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par dienesta pienākumu nepildīšanu, kā arī par nolaidīgu to pildīšanu, ja tas
   izraisījis smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   343.pants. Dienesta mantas izšķiešana un pazaudēšana

   (1) (Izslēgta ar 13.12.2012. likumu)

   (2) Par dienesta lietošanai uzticēto ieroču, munīcijas, pārvietošanās līdzekļu,
   militārā dienesta tehnikas pārdošanu vai par šo priekšmetu pazaudēšanu, pārkāpjot to
   glabāšanas noteikumus, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 17.10.2002. un 13.12.2012. likumu, kas stājas spēkā
   01.04.2013.)

   344.pants. Militārā dienesta mantas tīša iznīcināšana un bojāšana

   (1) Par ieroču, munīcijas, pārvietošanās līdzekļu, militārā dienesta tehnikas tīšu
   iznīcināšanu vai bojāšanu —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādām pašām darbībām, ja ar tām radīts būtisks kaitējums, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   345.pants. Militārā dienesta mantas iznīcināšana un bojāšana aiz neuzmanības

   Par ieroču, munīcijas, pārvietošanās līdzekļu vai militārā dienesta tehnikas
   iznīcināšanu vai bojāšanu aiz neuzmanības, ja ar to radīts būtisks kaitējums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   346.pants. Ieroču, munīcijas, sprāgstvielu, radioaktīvu un bīstamu vielu glabāšanas,
   izlietošanas, uzskaites un pārvadāšanas noteikumu pārkāpšana

   (1) Par ieroču, munīcijas, sprāgstvielu, radioaktīvu vielu, kā arī citu bīstamu
   vielu, priekšmetu vai materiālu glabāšanas, izlietošanas, uzskaites vai pārvadāšanas
   noteikumu pārkāpšanu, ja ar to radīts būtisks kaitējums, —

   soda ar brīvības atņemšanu uz laiku līdz diviem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (2) Par tādu pašu nodarījumu, ja tas izraisījis smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   347.pants. Kaujas mašīnu vadīšanas un ekspluatācijas noteikumu pārkāpšana

   Par kaujas mašīnas vadīšanas vai ekspluatācijas noteikumu pārkāpšanu, ja tā
   izraisījusi cilvēka nāvi vai citas smagas sekas, —

   soda ar brīvības atņemšanu uz laiku līdz septiņiem gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   348.pants. Kuģu vadīšanas noteikumu pārkāpšana

   Par kuģa vadīšanas noteikumu pārkāpšanu, ja tā izraisījusi kuģa bojāeju vai citas
   smagas sekas, —

   soda ar brīvības atņemšanu uz laiku līdz desmit gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   349.pants. Lidojumu un to sagatavošanas noteikumu pārkāpšana

   Par lidojuma vai tā sagatavošanas noteikumu pārkāpšanu, ja tā izraisījusi katastrofu
   vai citas smagas sekas, —

   soda ar brīvības atņemšanu uz laiku līdz desmit gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   350.pants. Sardzes (apsardzes) reglamenta noteikumu pārkāpšana

   (1) Par sardzes (apsardzes) reglamenta noteikumu vai šo noteikumu pielietošanai
   izdoto pavēļu vai rīkojumu pārkāpšanu, kas izdarīta sardzē vai posteņos, apsargājot
   munīcijas, ieroču, degvielas, tehnikas noliktavas vai citus objektus, kuriem ir
   svarīga nozīme, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (2) Par tādu pašu nodarījumu, ja tas izraisījis smagas sekas, —

   soda ar brīvības atņemšanu uz laiku līdz trim gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   351.pants. Dienesta iekārtas reglamenta noteikumu, instrukciju vai pavēļu pārkāpšana

   (1) (Izslēgta ar 13.12.2012. likumu)

   (2) Par dienesta iekārtas reglamenta noteikumu, instrukciju vai pavēļu pārkāpšanu,
   ja to izdarījis karavīrs, kas norīkots diennakts dienestā (izņemot sardzi), un ja
   tas izraisījis smagas sekas, —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 17.10.2002. un 13.12.2012. likumu, kas stājas spēkā
   01.04.2013.)

   352.pants. Militāru ziņu izpaušana

   Par neizpaužamu militāru ziņu izpaušanu, kas nav valsts noslēpums, —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   353.pants. Kara vešanas līdzekļu nodošana un atstāšana ienaidniekam

   Par uzticēto militāro spēku nodošanu ienaidniekam, kā arī par nocietinājumu, kaujas
   tehnikas vai citu kara vešanas līdzekļu atstāšanu ienaidniekam, kad to neattaisno
   kaujas apstākļi, komandieri —

   soda ar brīvības atņemšanu uz laiku no trim līdz desmit gadiem.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   354.pants. Kaujas lauka patvaļīga atstāšana un atteikšanās lietot ieroci

   Par kaujas lauka patvaļīgu atstāšanu kaujas laikā vai atteikšanos lietot ieroci
   kaujā —

   soda ar brīvības atņemšanu uz laiku līdz pieciem gadiem vai ar īslaicīgu brīvības
   atņemšanu, vai ar piespiedu darbu, vai ar naudas sodu.

   (Ar grozījumiem, kas izdarīti ar 13.12.2012. likumu, kas stājas spēkā 01.04.2013.)

   355.pants. Gūstā esoša karavīra noziedzīga rīcība

   (1) Par vardarbību pret citiem karagūstekņiem vai nežēlīgu apiešanos ar viņiem, ja
   to izdarījis karagūsteknis, kurš ieņem vecākā stāvokli, —

   soda ar brīvības atņemšanu uz laiku līdz septiņiem gadiem.

   (2) Par gūstā esoša karavīra tīšu pret Latvijas Republiku vērstu darbību, kuras
   nolūks ir atbalstīt ienaidnieku vai palīdzēt ienaidniekam, —

   soda ar brīvības atņemšanu uz laiku līdz desmit gadiem.

   (Ar grozījumiem, kas izdarīti ar 17.10.2002. un 13.12.2012. likumu, kas stājas spēkā
   01.04.2013.)

   356.pants. Sarkanā Krusta, Sarkanā Pusmēness un Zili Baltā Vairoga nozīmju
   nelikumīga nēsāšana un ļaunprātīga izmantošana

   Par Sarkanā Krusta, Sarkanā Pusmēness vai Zili Baltā Vairoga nozīmju nelikumīgu
   nēsāšanu karadarbības rajonos, ja to izdarījusi persona, kurai uz to nav tiesību, kā
   arī par Zili Baltā Vairoga nozīmju vai par Sarkanā Krusta vai Sarkanā Pusmēness
   karoga vai nozīmju, vai par sanitārās evakuācijas līdzekļu noteiktā krāsojuma
   ļaunprātīgu izmantošanu kara laikā —

   soda ar īslaicīgu brīvības atņemšanu vai ar piespiedu darbu, vai ar naudas sodu.

   (18.12.2003. likuma redakcijā ar grozījumiem, kas izdarīti ar 13.12.2012. likumu,
   kas stājas spēkā 01.04.2013.)

   Pārejas noteikumi

   1. Šā likuma spēkā stāšanās laiku un kārtību nosaka ar īpašu likumu.

   2. Ministru kabinets līdz 1998.gada 1.augustam izstrādā un iesniedz Saeimai
   likumprojektu "Par Krimināllikuma spēkā stāšanās laiku un kārtību".

   3. Ministru kabinets līdz 1998.gada 1.augustam izstrādā un pieņem noteikumus:

   1) par piekļūšanu datorprogrammām un informācijas sistēmas drošību;

   2) par prostitūcijas ierobežošanu.

   4. Šā likuma 282.^1 un 282.^2 pants stājas spēkā 2003.gada 1.decembrī.

   (17.10.2002. likuma redakcijā, kas stājas spēkā 20.11.2002.)

   5. Šā likuma 195.^2 pants stājas spēkā 2006.gada 1.jūlijā.

   (08.12.2005. likuma redakcijā, kas stājas spēkā 05.01.2006.)

   6. Grozījums šā likuma 61.panta ceturtajā daļā par obligāto pienākumu piedalīties
   probācijas programmās stājas spēkā 2013.gada 1.janvārī. Attiecībā uz personām, kas
   sodītas pēc šā likuma 159., 160., 161., 162., 162.^1, 164., 165. un 166.panta,
   grozījums šā likuma 61.panta ceturtajā daļā par obligāto pienākumu piedalīties
   probācijas programmās stājas spēkā 2011.gada 1.oktobrī.

   (30.10.2008. likuma redakcijā ar grozījumiem, kas izdarīti ar 16.06.2009. un
   08.07.2011. likumu, kas stājas spēkā 01.10.2011.)

   7. Šā likuma 58.^1 panta ceturtās daļas 2.^1 un 3.punktu nepiemēro līdz 2012.gada
   31.decembrim.

   (16.06.2009. likuma redakcijā, kas stājas spēkā 01.07.2009.)

   8. Grozījums šā likuma 65.panta otrajā daļā par brīvības atņemšanas soda termiņa
   samazināšanu un šā soda veida nepiemērošanu attiecas uz nepilngadīgajiem, kuri
   noziedzīgu nodarījumu izdarījuši pēc šā grozījuma spēkā stāšanās.

   (16.06.2009. likuma redakcijā, kas stājas spēkā 01.07.2009.)

   9. 2010.gada 21.oktobrī pieņemtā likuma “Grozījumi Krimināllikumā” pārejas noteikumu
   1. un 2.punktā paredzētais regulējums daļā par tiesu, prokuratūras un pirmstiesas
   izmeklēšanas iestāžu lietvedībā esošajiem kriminālprocesiem par noziedzīgiem
   nodarījumiem, kas kvalificēti pēc 149.panta, ir piemērojams tikai attiecībā uz tiem
   kriminālprocesiem, kuros noziedzīgais nodarījums kvalificēts pēc Krimināllikuma
   149.panta pirmās daļas. Tiesu, prokuratūras un pirmstiesas izmeklēšanas iestāžu
   lietvedībā esošajās krimināllietās par noziedzīgiem nodarījumiem, kas izdarīti līdz
   2010.gada 31.decembrim un kvalificēti pēc Krimināllikuma 149.panta otrās, trešās un
   ceturtās daļas, nodarījuma kvalifikācija atstājama negrozīta un personām sods
   piemērojams saskaņā ar likumu, kas bija spēkā līdz 2010.gada 31.decembrim.

   (02.12.2010. likuma redakcijā, kas stājas spēkā 01.01.2011.)

   10. Grozījumi šā likuma 36.panta otrās daļas 5.punktā, 45.pantā, 52.panta pirmās
   daļas 3.punktā un 55.panta piektajā daļā par papildsoda — policijas kontroles —
   izslēgšanu stājas spēkā 2015.gada 1.janvārī.

   (08.07.2011. likuma redakcijā, kas stājas spēkā 01.10.2011. Minētie grozījumi
   iekļauti likuma redakcijā uz 01.01.2015.)

   11. Grozījumi šā likuma 98.panta trešajā daļā, 99.panta ceturtajā daļā, 116., 117.,
   118., 125.pantā, 148.panta trešajā daļā, 152.panta trešajā daļā, 153.panta trešajā
   daļā, 154.panta trešajā daļā, 154.^1 panta trešajā daļā, 165.^1 panta trešajā daļā,
   174.pantā, 175.panta ceturtajā daļā, 176.pantā, 177.panta trešajā daļā, 177.^1 panta
   trešajā daļā, 183.panta otrajā daļā, 184.pantā, 187.panta otrajā daļā, 190.^1 panta
   trešajā daļā, 192.panta otrajā daļā, 193.panta ceturtajā daļā, 193.^1 panta trešajā
   daļā, 195.panta trešajā daļā, 206.panta trešajā daļā, 218.panta trešajā daļā, 220.^1
   panta trešajā daļā, 221.panta trešajā daļā, 221.^1 panta trešajā daļā, 224.,
   225.pantā, 231.panta otrajā daļā, 233.panta trešajā daļā, 243.panta trešajā daļā,
   253., 253.^1 pantā, 269.panta otrajā daļā, 285.panta trešajā daļā, 311.pantā,
   314.panta trešajā daļā, 320.panta ceturtajā daļā, 323.panta trešajā daļā par
   papildsoda — policijas kontroles — aizstāšanu ar papildsodu — probācijas uzraudzību
   — stājas spēkā 2015.gada 1.janvārī.

   (14.03.2013. likuma redakcijā, kas stājas spēkā 01.04.2013. Minētie grozījumi
   iekļauti likuma redakcijā uz 01.01.2015.)

   12. Papildsodu — policijas kontroli — turpina piemērot personām, kuras līdz
   2011.gada 30.septembrim izdarījušas šā likuma 159., 160., 164., 165. un 166.pantā
   paredzēto noziedzīgo nodarījumu, un personām, kuras līdz 2014.gada 31.decembrim
   izdarījušas citu šā likuma sevišķās daļas pantā paredzēto noziedzīgo nodarījumu.

   (08.07.2011. likuma redakcijā, kas stājas spēkā 01.10.2011.)

   13. Papildsodu — policijas kontroli — turpina izciest personas, kurām tas
   piespriests, un tām piemērojami šādi policijas kontroles izpildes nosacījumi:

   1) ja persona ir nosacīti pirms termiņa atbrīvota no soda izciešanas, papildsoda —
   policijas kontroles — izpildi uzsāk ar brīdi, kad beigusies personas uzraudzība pēc
   nosacītas pirmstermiņa atbrīvošanas;

   2) tiesa pēc brīvības atņemšanas iestādes administratīvās komisijas vai policijas
   iestādes iesnieguma var samazināt policijas kontroles termiņu vai policijas kontroli
   atcelt;

   3) ja notiesātais papildsoda izciešanas laikā izdarījis jaunu noziegumu, tiesa
   neizciesto papildsoda laiku aizstāj ar brīvības atņemšanu un nosaka galīgo sodu
   saskaņā ar šā likuma 51.panta noteikumiem, divas policijas kontroles dienas rēķinot
   kā vienu brīvības atņemšanas dienu;

   4) ja persona, kurai ar tiesas spriedumu noteikta policijas kontrole, ļaunprātīgi
   pārkāpj tās noteikumus, tiesa pēc policijas iestādes iesnieguma var aizstāt
   neizciesto papildsoda laiku, divas policijas kontroles dienas rēķinot kā vienu
   brīvības atņemšanas dienu. Policijas kontroles noteikumu pārkāpšana ir ļaunprātīga,
   ja persona gada laikā divas reizes administratīvi sodīta par šādu pārkāpumu.

   (08.07.2011. likuma redakcijā, kas stājas spēkā 01.10.2011.)

   14. Papildsodu — probācijas uzraudzību — sāk piemērot ar 2011.gada 1.oktobri
   personām, kuras izdarījušas šā likuma 159., 160., 161., 162., 162.^1, 164., 165. un
   166.pantā paredzēto noziedzīgo nodarījumu, bet ar 2015.gada 1.janvāri — personām,
   kuras izdarījušas citu šā likuma sevišķās daļas pantā paredzēto noziedzīgo
   nodarījumu.

   (08.07.2011. likuma redakcijā, kas stājas spēkā 01.10.2011.)

   15. Personām, kurām nāves sods aizstāts ar brīvības atņemšanu, piemērojamas tās šā
   likuma normas, kas attiecas uz personām, kurām piespriests mūža ieslodzījums.

   (01.12.2011. likuma redakcijā, kas stājas spēkā 01.01.2012.)

   16. Grozījumi šā likuma 78.panta otrajā daļā, 80., 80.^1, 82., 86., 87., 88., 88.^2,
   88.^3, 89.^1 un 107.pantā, 124.panta otrajā daļā, 126.panta otrajā daļā, 152.panta
   otrajā daļā, 153.panta pirmajā un otrajā daļā, 154.panta pirmajā un otrajā daļā,
   154.^1 panta otrajā daļā, 165.^1 panta otrajā daļā, 179.panta trešajā daļā,
   183.panta pirmajā daļā, 185.panta otrajā daļā, 190.panta trešajā daļā, 191.panta
   trešajā daļā, 230.pantā, 251.panta otrajā un trešajā daļā, 252.panta trešajā daļā,
   268.pantā, 309.panta otrajā un trešajā daļā un 310.panta otrajā daļā par papildsodu
   — probācijas uzraudzība — stājas spēkā 2015.gada 1.janvārī.

   (13.12.2012. likuma redakcijā, kas stājas spēkā 01.04.2013.)

   Informatīva atsauce uz Eiropas Savienības direktīvām

   (21.10.2010. likuma redakcijā ar grozījumiem, kas izdarīti ar 16.06.2011. un
   13.12.2012. likumu, kas stājas spēkā 01.04.2013.)

   Likumā iekļautas tiesību normas, kas izriet no:

   1) Padomes 1979.gada 2.aprīļa direktīvas 79/409/EEK par savvaļas putnu aizsardzību;

   2) Padomes 1991.gada 10.jūnija direktīvas 91/308/EEK par to, kā novērst finanšu
   sistēmas izmantošanu nelikumīgi iegūtas naudas legalizēšanai (naudas atmazgāšanai);

   3) Padomes 1991.gada 18.jūnija direktīvas 91/477/EEK par ieroču iegādes un
   glabāšanas kontroli;

   4) Padomes 1992.gada 21.maija direktīvas 92/43/EEK par dabisko dzīvotņu, savvaļas
   faunas un floras aizsardzību;

   5) Padomes 1993.gada 5.aprīļa direktīvas 93/15/EEK par noteikumu saskaņošanu
   attiecībā uz civilām vajadzībām paredzēto sprāgstvielu laišanu tirgū un pārraudzību;

   6) Eiropas Parlamenta un Padomes 1995.gada 24.oktobra direktīvas 95/46/EK par
   personu aizsardzību attiecībā uz personas datu apstrādi un šādu datu brīvu apriti;

   7) Padomes 2000.gada 29.jūnija direktīvas 2000/43/EK, ar ko ievieš vienādas
   attieksmes principu pret personām neatkarīgi no rasu vai etniskās piederības;

   8) Eiropas Parlamenta un Padomes 2000.gada 27.novembra direktīvas 2000/59/EK par
   ostas iekārtām, kas paredzētas kuģu atkritumu un kravu atlieku uzņemšanai;

   9) Eiropas Parlamenta un Padomes 2001.gada 4.decembra direktīvas 2001/97/EK, ar ko
   groza Padomes direktīvu 91/308/EEK par to, kā novērst finanšu sistēmas izmantošanu
   nelikumīgi iegūtas naudas legalizēšanai (naudas atmazgāšanai);

   10) Eiropas Parlamenta un Padomes 2005.gada 7.septembra direktīvas 2005/35/EK par
   kuģu radīto piesārņojumu un par sankciju ieviešanu par pārkāpumiem;

   11) Eiropas Parlamenta un Padomes 2006.gada 15.marta direktīvas 2006/24/EK par tādu
   datu saglabāšanu, kurus iegūst vai apstrādā saistībā ar publiski pieejamu
   elektronisko komunikāciju pakalpojumu sniegšanu vai publiski pieejamu komunikāciju
   tīklu nodrošināšanu, un par grozījumiem direktīvā 2002/58/EK;

   12) Eiropas Parlamenta un Padomes 2008.gada 19.novembra direktīvas 2008/99/EK par
   vides krimināltiesisko aizsardzību;

   13) Eiropas Parlamenta un Padomes 2009.gada 21.oktobra direktīvas 2009/123/EK, ar ko
   groza direktīvu 2005/35/EK par kuģu radīto piesārņojumu un par sankciju ieviešanu
   par pārkāpumiem;

   14) Eiropas Parlamenta un Padomes 2009.gada 18.jūnija direktīvas 2009/52/EK, ar ko
   nosaka minimālos standartus sankcijām un pasākumiem pret darba devējiem, kas
   nodarbina trešo valstu valstspiederīgos, kuri dalībvalstīs uzturas nelikumīgi;

   15) Eiropas Parlamenta un Padomes 2011.gada 5.aprīļa direktīva 2011/36/ES par
   cilvēku tirdzniecības novēršanu un apkarošanu un cietušo aizsardzību, un ar kuru
   aizstāj Padomes Pamatlēmumu 2002/629/TI.

   Likums Saeimā pieņemts 1998.gada 17.jūnijā.
   Valsts prezidents G.Ulmanis
   Rīgā 1998.gada 8.jūlijā
   © Oficiālais izdevējs "Latvijas Vēstnesis"
