   [IMG]
   Publicēts:
   "Latvijas Vēstnesis", 165 (2740), 13.11.2002., "Ziņotājs", 23, 12.12.2002.
   Izdevējs: SaeimaVeids: likumsPieņemts: 24.10.2002.Stājas spēkā: 01.01.2003.
   Attēlotā redakcija: 01.03.2016. - ... Spēkā esošā
   Grozījumi:
   30.10.2003. likums / LV, 161 (2926), 14.11.2003. / Stājas spēkā 01.01.2004.
   02.09.2004. likums / LV, 151 (3099), 23.09.2004. / Stājas spēkā 07.10.2004.
   22.12.2005. likums / LV, 1 (3369), 03.01.2006. / Stājas spēkā 17.01.2006.
   20.12.2007. likums / LV, 4 (3788), 09.01.2008. / Stājas spēkā 23.01.2008.
   27.01.2011. likums / LV, 26 (4424), 16.02.2011. / Stājas spēkā 01.03.2011.
   14.04.2011. likums / LV, 65 (4463), 27.04.2011. / Stājas spēkā 01.06.2011.
   17.01.2013. likums / LV, 21 (4827), 30.01.2013. / Stājas spēkā 01.07.2013.
   12.09.2013. likums / LV, 188 (4994), 26.09.2013. / Stājas spēkā 01.01.2014.
   30.10.2014. likums / LV, 228 (5288), 15.11.2014. / Stājas spēkā 01.01.2015.
   26.11.2015. likums / LV, 245 (5563), 15.12.2015. / Stājas spēkā 29.12.2015.
   04.02.2016. likums / LV, 31 (5603), 15.02.2016. / Stājas spēkā 29.02.2016.
   Satura rādītājs:
     * I sadaļa Vispārīgie noteikumi
          * 1.pants.
          * 2.pants.
          * 3.pants.
          * 4.pants.
          * 5.pants.
          * 6.pants.
          * 7.pants.
          * 8.pants.
          * 9.pants.
          * 10.pants.
          * 11.pants.
          * 12.pants.
          * 13.pants.
          * 14.pants.
          * 15.pants.
     * II sadaļa Eksaminācija
          * 16.pants.
          * 17.pants.
          * 18.pants.
          * 19.pants.
          * 20.pants.
          * 21.pants.
          * 22.pants.
          * 23.pants.
          * 23.^1pants.
     * III sadaļa Uzņemšana un ieskaitīšana zvērinātos tiesu izpildītājos
          * Pirmā nodaļa Pretendentu pieteikšanās un pretendentu izvērtēšana
               * 24.pants.
               * 25.pants.
               * 26.pants.
               * 27.pants.
          * Otrā nodaļa Iecelšana, pārcelšana un aizvietošana
               * 28.pants.
               * 29.pants.
               * 30.pants.
               * 31.pants.
               * 32.pants.
          * Trešā nodaļa Zvērināta tiesu izpildītāja kvalifikācijas eksāmens
               * 32.^1 pants.
               * 32.^2 pants.
               * 32.^3 pants.
               * 32.^4 pants.
               * 32.^5 pants.
               * 32.^6 pants.
               * 32.^7 pants.
               * 32.^8 pants.
               * 32.^9 pants.
     * IV sadaļa Zvērinātu tiesu izpildītāju profesionālās darbības riska apdrošināšana
          * 33.pants.
          * 34.pants.
          * 35.pants.
          * 36.pants.
          * 37.pants.
          * 38.pants.
          * 39.pants.
     * V sadaļa Zvērinātu tiesu izpildītāju pienākumi, tiesības un atbildība
          * Pirmā nodaļa Zvērinātu tiesu izpildītāju tiesības
               * 40.pants.
               * 41.pants.
               * 42.pants.
               * 43.pants.
               * 44.pants.
          * Otrā nodaļa Zvērinātu tiesu izpildītāju pienākumi
               * 45.pants.
               * 46.pants.
               * 47.pants.
               * 48.pants.
               * 49.pants.
               * 50.pants.
               * 51.pants.
               * 52.pants.
          * Trešā nodaļa Zvērinātu tiesu izpildītāju disciplinārā atbildība
               * 53.pants.
               * 54.pants.
               * 55.pants.
               * 56.pants.
               * 57.pants.
               * 58.pants.
               * 59.pants.
               * 60.pants.
               * 61.pants.
               * 62.pants.
               * 63.pants.
               * 64.pants.
               * 65.pants.
               * 66.pants.
               * 67.pants.
               * 68.pants.
               * 69.pants.
               * 70.pants.
     * VI sadaļa Zvērinātu tiesu izpildītāju darbības
          * Pirmā nodaļa Vispārīgie noteikumi
               * 71.pants.
               * 72.pants.
               * 73.pants.
               * 74.pants.
               * 75.pants.
               * 76.pants.
               * 77.pants.
          * Pirmā A nodaļa Mantojuma apsardzība
               * 77.^1 pants.
               * 77.^2 pants.
               * 77.^3 pants.
               * 77.^4 pants.
               * 77.^5 pants.
               * 77.^6 pants.
               * 77.^7 pants
               * 77.^8 pants.
               * 77.^9 pants.
               * 77.^10 pants.
               * 77.^11 pants.
          * Otrā nodaļa Valsts nodeva, zvērinātu tiesu izpildītāju darba atlīdzība un
            ar amata darbību saistītie izdevumi
               * 78.pants.
               * 79.pants.
               * 80.pants.
               * 81.pants.
               * 82.pants.
     * VII sadaļa Zvērinātu tiesu izpildītāju darbības uzraudzība
          * 83.pants.
          * 84.pants.
          * 84.^1 pants.
          * 85.pants.
     * VIII sadaļa Zvērinātu tiesu izpildītāju atvaļinājumi
          * 86.pants.
          * 87.pants.
          * 88.pants.
          * 89.pants.
     * IX sadaļa Zvērinātu tiesu izpildītāju atbrīvošana, atcelšana un atstādināšana
          * 90.pants.
          * 91.pants.
          * 92.pants.
          * 93.pants.
          * 93.^1 pants.
          * 94.pants.
     * X sadaļa Zvērināta tiesu izpildītāja palīga kandidāti un zvērināta tiesu
       izpildītāja palīgi
          * Pirmā nodaļa Zvērināta tiesu izpildītāja palīga kandidāti
               * 95.pants.
               * 96.pants.
               * 97.pants.
          * Otrā nodaļa Zvērinātu tiesu izpildītāju kandidāti
          * Trešā nodaļa Zvērināta tiesu izpildītāja palīga eksāmens un zvērināta tiesu
            izpildītāja palīgi
               * 111.^1 pants.
               * 111.^2 pants.
               * 111.^3 pants.
               * 111.^4 pants.
               * 111.^5 pants.
               * 111.^6 pants.
               * 111.^7 pants.
               * 111.^8 pants.
     * XI sadaļa Zvērinātu tiesu izpildītāju korporatīvā darbība
          * Pirmā nodaļa Latvijas Zvērinātu tiesu izpildītāju kolēģija
               * 112.pants.
               * 113.pants.
               * 114.pants.
               * 115.pants.
               * 116.pants.
               * 117.pants.
          * Otrā nodaļa Zvērinātu tiesu izpildītāju kopsapulce
               * 118.pants.
               * 119.pants.
               * 120.pants.
               * 121.pants.
               * 122.pants.
               * 123.pants.
               * 124.pants.
               * 125.pants.
          * Trešā nodaļa Latvijas Zvērinātu tiesu izpildītāju padome un revīzijas
            komisija
               * 126.pants.
               * 127.pants.
               * 128.pants.
               * 129.pants.
               * 130.pants.
               * 131.pants.
               * 132.pants.
     * XII sadaļa Zvērinātu tiesu izpildītāju finansiālā darbība
          * 133.pants.
          * 134.pants.
          * 135.pants.
          * 136.pants.
          * 137.pants.
          * 138.pants.
          * 139.pants.
          * 140.pants.
          * 141.pants.
          * 141.^1 pants.
          * 142.pants.
          * 143.pants.
     * XIII sadaļa Depozītu summu uzskaites un izmaksas kārtība
          * 144.pants.
          * 145.pants.
          * 146.pants.
          * 147.pants.
          * 148.pants.
          * 149.pants.
          * 150.pants.
          * 151.pants.
          * 152.pants.
          * 152.^1 pants.
     * XIV sadaļa Darba organizatoriskie noteikumi un lietvedība
          * 153.pants.
          * 154.pants.
          * 155.pants.
          * 156.pants.
          * 156.^1 pants.
          * 157.pants.
          * 158.pants.
          * 159.pants.
          * 160.pants.
          * 161.pants.
          * 162.pants.
          * 163.pants.
     * Pārejas noteikumi
          * 1. punkts
          * 2. punkts
          * 3. punkts
          * 4. punkts
          * 5. punkts
          * 6. punkts
          * 7. punkts
          * 8. punkts
          * 9. punkts
          * 10. punkts
          * 11. punkts
          * 12. punkts
          * 13. punkts
          * 14. punkts
          * 15. punkts
          * 16. punkts
          * 17. punkts
          * 18. punkts
          * 19. punkts
          * 20. punkts
          * 21. punkts
          * 22. punkts
          * 23. punkts
          * 24. punkts
          * 25. punkts
          * 26. punkts
          * 27. punkts
          * 28. punkts
          * 29. punkts
          * 30. punkts
          * 31. punkts
          * 32. punkts
          * 33. punkts
          * 34. punkts
   Saeima ir pieņēmusi un Valsts
   prezidents izsludina šādu likumu:
   Tiesu izpildītāju likums
   I sadaļa
   Vispārīgie noteikumi

   1.pants. Šis likums regulē zvērinātu tiesu izpildītāju profesionālo un korporatīvo
   darbību.

   2.pants. Zvērināti tiesu izpildītāji veic tiesu un citu institūciju nolēmumu
   izpildi, kā arī citas likumā noteiktās darbības.

   3.pants. Zvērināti tiesu izpildītāji amata darbībā ir neatkarīgi un pakļauti vienīgi
   likumam.

   4.pants. Zvērināti tiesu izpildītāji ir tiesu sistēmai piederīgas personas, kuras
   pastāv pie apgabaltiesām un pilda tām likumos noteiktos pienākumus.

   5.pants. Amata darbībā zvērināti tiesu izpildītāji ir pielīdzināti valsts
   amatpersonām.

   6.pants. Zvērinātus tiesu izpildītājus amatā ieceļ uz mūžu, un šajā amatā viņi var
   būt līdz sešdesmit piecu gadu vecumam; šo termiņu pēc Latvijas Zvērinātu tiesu
   izpildītāju padomes priekšlikuma tieslietu ministrs var pagarināt līdz septiņdesmit
   gadiem.

   7.pants. Zvērinātu tiesu izpildītāju skaitu un viņu amata vietas, iecirkņus un to
   robežas ar īpašu sarakstu nosaka Ministru kabinets.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   8.pants. Zvērinātus tiesu izpildītājus ieceļ un zvērinātu tiesu izpildītāju sarakstu
   ved tieslietu ministrs.

   9.pants. (1) Tieslietu ministra rīkojumus par zvērinātu tiesu izpildītāju atcelšanu,
   atbrīvošanu un atstādināšanu izsludina laikrakstā "Latvijas Vēstnesis".

   (2) Informāciju par zvērināta tiesu izpildītāja iecelšanu vai pārcelšanu Latvijas
   Zvērinātu tiesu izpildītāju padome publicē Latvijas Zvērinātu tiesu izpildītāju
   padomes mājaslapā internetā triju dienu laikā pēc tam, kad izdots rīkojums par
   zvērināta tiesu izpildītāja iecelšanu vai pārcelšanu.

   (3) Informāciju par zvērinātu tiesu izpildītāju iecelšanu, atcelšanu, atbrīvošanu un
   atstādināšanu Tieslietu ministrija nosūta Valsts kasei.

   (Ar grozījumiem, kas izdarīti ar 27.01.2011. un 14.04.2011. likumu, kas stājas spēkā
   01.06.2011.)

   10.pants. (1) Valsts un pašvaldību institūcijām, tiesām, prokuroriem un izmeklēšanas
   iestādēm jāgarantē zvērinātu tiesu izpildītāju neatkarība amata pienākumu pildīšanā.

   (2) Fiziskajām un juridiskajām personām, kā arī amatpersonām aizliegts iejaukties
   zvērinātu tiesu izpildītāju profesionālajā darbībā, ietekmēt un iespaidot viņus.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   11.pants. Zvērināts tiesu izpildītājs lieto zīmogu ar papildināto mazo valsts
   ģerboni un tekstu, kas ietver amata nosaukumu, zvērināta tiesu izpildītāja vārdu un
   uzvārdu, apgabaltiesas nosaukumu un amata vietu.

   12.pants. (1) Par zvērinātiem tiesu izpildītājiem var būt personas, kuras:

   1) ir Latvijas Republikas pilsoņi;

   2) prot valsts valodu augstākajā līmenī;

   3) sasniegušas divdesmit piecu gadu vecumu;

   4) atbilst šādiem izglītības kritērijiem:

   a) pēc akreditētas studiju programmas apguves ieguvušas otrā līmeņa augstāko
   profesionālo izglītību tiesību zinātnē un jurista kvalifikāciju,

   b) ieguvušas maģistra grādu tiesību zinātnē;

   5) ieguvušas darba pieredzi, strādājot kādā no šādiem amatiem:

   a) tiesneša amatā, zvērināta advokāta amatā, zvērināta notāra amatā, prokurora
   amatā, zvērināta tiesu izpildītāja amatā,

   b) vismaz divus gadus — zvērināta tiesu izpildītāja palīga amatā,

   c) vismaz piecus gadus pēc jurista kvalifikācijas iegūšanas — citā juridiskās
   specialitātes amatā;

   6) nokārtojušas zvērināta tiesu izpildītāja eksāmenu.

   (2) (Izslēgta ar 22.12.2005. likumu.)

   (Ar grozījumiem, kas izdarīti ar 02.09.2004., 22.12.2005., 27.01.2011. un
   26.11.2015. likumu, kas stājas spēkā 29.12.2015.)

   13.pants. Par zvērinātiem tiesu izpildītājiem nevar būt personas:

   1) kuras neatbilst šā likuma 12.panta prasībām;

   2) kuras tiesa atzinusi par maksātnespējīgiem parādniekiem;

   3) kuras notiesātas par tīša noziedzīga nodarījuma izdarīšanu, kaut arī atbrīvotas
   no soda izciešanas noilguma, apžēlošanas vai amnestijas dēļ;

   4) pret kurām kriminālprocess par tīša noziedzīga nodarījuma izdarīšanu izbeigts uz
   nereabilitējoša pamata;

   5) kuras atbrīvotas no amata ar tiesas spriedumu krimināllietā;

   6) kuras, pamatojoties uz lēmumu disciplinārlietā, atceltas no zvērināta tiesu
   izpildītāja vai viņa palīga amata, izslēgtas no zvērinātu advokātu vai viņu palīgu
   skaita vai atceltas no zvērināta notāra vai viņa palīga amata, atceltas no tiesneša
   amata, atlaistas no prokurora amata, kamēr no attiecīgajā disciplinārlietā pieņemtā
   lēmuma spēkā stāšanās brīža nav pagājuši pieci gadi;

   7) kuras atrodas aizgādnībā;

   8) kuras darbojas par zvērinātu advokātu vai viņa palīgu vai zvērinātu notāru vai
   viņa palīgu;

   9) kuras ir aizdomās turētie vai apsūdzētie krimināllietā.

   (Ar grozījumiem, kas izdarīti ar 22.12.2005. un 20.12.2007. likumu, kas stājas spēkā
   23.01.2008.)

   14.pants. Uz zvērinātiem tiesu izpildītājiem attiecas likumā noteiktie valsts
   amatpersonas amatu savienošanas ierobežojumi, kā arī pienākumi.

   15.pants. Zvērināti tiesu izpildītāji šajā likumā noteiktajā kārtībā par savu
   darbību ir disciplināri, civiltiesiski un krimināltiesiski atbildīgi.

   II sadaļa
   Eksaminācija

   16.pants. Personas, kuras vēlas ieņemt zvērināta tiesu izpildītāja amatu, pārbauda
   īpaša eksaminācijas komisija, kuru ieceļ tieslietu ministrs, izraugoties pārstāvjus
   no Tieslietu ministrijas, tiesām, augstskolu akadēmiskā personāla un zvērinātiem
   tiesu izpildītājiem. Komisijas priekšsēdētājs ir Tieslietu ministrijas pārstāvis.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   17.pants. (1) Latvijas Zvērinātu tiesu izpildītāju padome, pamatojoties uz tieslietu
   ministra lēmumu, personām, kuras vēlas ieņemt zvērināta tiesu izpildītāja amatu,
   rīko zvērināta tiesu izpildītāja eksāmenu.

   (2) Pie zvērināta tiesu izpildītāja eksāmena tiek pielaistas personas, kuras atbilst
   šā likuma 12.panta 1. — 5.punkta prasībām un ir iemaksājušas eksāmena maksu Latvijas
   Zvērinātu tiesu izpildītāju padomes kontā.

   (3) Persona kārto daļēju zvērināta tiesu izpildītāja eksāmenu, rakstveidā atrisinot
   vienu juridisku uzdevumu, ja tā no zvērināta tiesu izpildītāja amata atbrīvota
   saskaņā ar šā likuma 90.pantu un no dienas, kad attiecīgā persona atbrīvota no
   zvērināta tiesu izpildītāja amata, pagājuši ne vairāk kā divi gadi un kopš zvērināta
   tiesu izpildītāja eksāmena vai zvērināta tiesu izpildītāja regulārā kvalifikācijas
   eksāmena nokārtošanas dienas — ne vairāk kā pieci gadi.

   (Ar grozījumiem, kas izdarīti ar 22.12.2005. un 27.01.2011. likumu, kas stājas spēkā
   01.03.2011.)

   18.pants. (1) Tieslietu ministrs pēc Latvijas Zvērinātu tiesu izpildītāju padomes
   priekšlikuma nosaka eksaminācijas komisijas sastāvu un eksāmena jautājumus.

   (2) Eksaminācijas komisija pēc tieslietu ministra rīkojuma pieņem arī zvērinātu
   tiesu izpildītāju regulāro kvalifikācijas eksāmenu (turpmāk - kvalifikācijas
   eksāmens) (32.^1 pants) un ārkārtas kvalifikācijas eksāmenu (70.pants).

   (3) Zvērināta tiesu izpildītāja eksāmena kārtību, minimālo zināšanu apjomu un
   eksāmena maksu nosaka Ministru kabinets.

   (Ar grozījumiem, kas izdarīti ar 22.12.2005. un 20.12.2007. likumu, kas stājas spēkā
   23.01.2008.)

   19.pants. (1) Eksaminācijas komisija pārbauda personas zināšanas likumos, kas
   vajadzīgi zvērināta tiesu izpildītāja profesionālajā darbībā, aktu sastādīšanā un
   zvērināta tiesu izpildītāja lietvedībā.

   (2) Eksāmens noris mutvārdos un rakstveidā.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   20.pants. (1) Tieslietu ministrs pieņem lēmumu par zvērinātu tiesu izpildītāju
   eksāmena rīkošanu un eksāmena dienu izsludina laikrakstā "Latvijas Vēstnesis" vismaz
   mēnesi pirms eksāmena.

   (2) Iesniegums par atļauju kārtot eksāmenu iesniedzams tieslietu ministram vismaz 10
   dienas pirms eksāmena.

   (Ar grozījumiem, kas izdarīti ar 02.09.2004. un 22.12.2005. likumu, kas stājas spēkā
   17.01.2006.)

   21.pants. Iesniegumam pievienojami pierādījumi par pilsonību, valsts valodas prasmi,
   vecumu, izglītību, darba pieredzi un kvīts, kas apliecina eksāmena naudas nomaksu.
   Eksāmena naudu atpakaļ neizmaksā.

   (22.12.2005. likuma redakcijā, kas stājas spēkā 17.01.2006.)

   22.pants. Eksāmena vietu un laiku Latvijas Zvērinātu tiesu izpildītāju padome vismaz
   piecas dienas pirms eksāmena paziņo personām, kuras ir pieteikušās kārtot zvērināta
   tiesu izpildītāja eksāmenu.

   (Ar grozījumiem, kas izdarīti ar 02.09.2004. likumu, kas stājas spēkā 07.10.2004.)

   23.pants. (1) Personām, kuras eksāmenu nokārtojušas, par to izsniedz apliecību.

   (2) Zvērināta tiesu izpildītāja eksāmena apliecības derīguma termiņš ir trīs gadi.
   Aprēķinot šo termiņu, atskaitāms laiks, kad persona ir ieņēmusi zvērināta tiesu
   izpildītāja palīga amatu.

   23.^1pants. Zvērināta tiesu izpildītāja amata pretendenti ir personas, kuras
   nokārtojušas zvērināta tiesu izpildītāja eksāmenu un kuru zvērināta tiesu
   izpildītāja eksāmena apliecībām nav beidzies derīguma termiņš. Šo personu uzskaiti
   veic tieslietu ministrs.

   (22.12.2005. likuma redakcijā, kas stājas spēkā 17.01.2006.)

   III sadaļa
   Uzņemšana un ieskaitīšana zvērinātos tiesu izpildītājos
   Pirmā nodaļa
   Pretendentu pieteikšanās un pretendentu izvērtēšana

   24.pants. (1) Ja zvērināta tiesu izpildītāja amata vieta ir vakanta, tieslietu
   ministrs par to paziņo Latvijas Zvērinātu tiesu izpildītāju padomei.

   (2) Latvijas Zvērinātu tiesu izpildītāju padome divu nedēļu laikā pēc šā panta
   pirmajā daļā minētā paziņojuma saņemšanas var iesniegt tieslietu ministram
   priekšlikumu par kāda zvērināta tiesu izpildītāja pārcelšanu uz vakanto amata vietu.
   Ja šāds priekšlikums nav iesniegts, tieslietu ministrs nosūta pretendentiem
   uzaicinājumu pieteikties uz šo amata vietu.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   25.pants. (1) Pretendents iesniedz Latvijas Zvērinātu tiesu izpildītāju padomei
   iesniegumu un dokumentus, kas apliecina viņa atbilstību šā likuma 12.panta prasībām,
   kā arī to, ka pretendenta uzņemšanai zvērinātu tiesu izpildītāju skaitā nav neviena
   no šā likuma 13.panta 2. — 9.punktā minētajiem šķēršļiem.

   (2) Pretendents uzrāda Latvijas Zvērinātu tiesu izpildītāju padomei atsauksmes par
   savu profesionālo darbību, kā arī derīgu zvērināta tiesu izpildītāja eksāmena
   apliecību.

   (3) Ja uz vakanto zvērināta tiesu izpildītāja amata vietu pieteicies pretendents,
   kura nodarbošanās nav savienojama ar tiesu izpildītāja pienākumiem, viņam ir atļauts
   zvērēt tikai pēc tam, kad šis pretendents izbeidzis minēto nodarbošanos.

   (4) Ja uz vakanto amata vietu pieteikušies vairāki pretendenti, priekšrocība tikt
   ieceltam amatā ir tam pretendentam, kurš pildījis zvērināta tiesu izpildītāja
   pienākumus vai kurš tieši pirms pieteikšanās uz vakanto amata vietu ir nostrādājis
   bez pārtraukuma zvērināta tiesu izpildītāja palīga amatā vismaz divus gadus. Ja uz
   vakanto amata vietu vienlaikus pieteikušies vairāki pretendenti, kuriem ir
   priekšrocība tikt ieceltiem amatā, Latvijas Zvērinātu tiesu izpildītāju padome katrā
   konkrētajā gadījumā izvērtē, kurš no viņiem virzāms iecelšanai amatā.

   (22.12.2005. likuma redakcijā ar grozījumiem, kas izdarīti ar 27.01.2011. likumu,
   kas stājas spēkā 01.03.2011.)

   26.pants. To pretendentu sarakstu, kuri iesnieguši nepieciešamos dokumentus
   uzņemšanai zvērinātu tiesu izpildītāju skaitā, Latvijas Zvērinātu tiesu izpildītāju
   padome izliek savās telpās.

   (22.12.2005. likuma redakcijā ar grozījumiem, kas izdarīti ar 27.01.2011. likumu,
   kas stājas spēkā 01.03.2011.)

   27.pants. Latvijas Zvērinātu tiesu izpildītāju padome iesniedz tieslietu ministram
   dokumentus par zvērināta tiesu izpildītāja amata pretendentu un Latvijas Zvērinātu
   tiesu izpildītāju padomes atzinumu par viņa uzņemšanu zvērinātu tiesu izpildītāju
   skaitā.

   Otrā nodaļa
   Iecelšana, pārcelšana un aizvietošana

   28.pants. Zvērināts tiesu izpildītājs sāk pildīt amata pienākumus mēneša laikā no
   dienas, kad izdots rīkojums par viņa iecelšanu vai pārcelšanu, ja tieslietu ministra
   rīkojumā par zvērināta tiesu izpildītāja iecelšanu vai pārcelšanu nav noteikts
   citādi.

   29.pants. (1) Zvērināts tiesu izpildītājs iekļaujams zvērinātu tiesu izpildītāju
   sarakstā un var sākt pildīt amata pienākumus tikai pēc tam, kad viņš ir apdrošinājis
   profesionālās darbības risku (civiltiesiskās atbildības apdrošināšana) (33. un
   35.pants) un devis Augstākās tiesas priekšsēdētājam šādu zvērestu:

   "Es zvēru būt uzticīgs Latvijas valstij, godprātīgi un pēc labākās apziņas un
   pārliecības pildīt valsts likumus, izturēties ar cieņu pret tiesām un valsts varu,
   ievērot uzraudzības iestāžu un to amatpersonu norādījumus un rīkojumus, godīgi
   pildīt zvērināta tiesu izpildītāja pienākumus, sargāt personu tiesiskās intereses,
   man uzticētās lietas un vērtības un neizpaust amata noslēpumus, apzinoties, ka man
   par savu darbību jāatbild likuma priekšā."

   (2) Sākot pildīt amata pienākumus, zvērināts tiesu izpildītājs saņem tieslietu
   ministra apstiprinātas zvērināta tiesu izpildītāja amata apliecības un amata zīmi.
   Zvērināta tiesu izpildītāja amata apliecības un amata zīmes veidu un lietošanas
   kārtību nosaka Ministru kabinets.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   30.pants. Zvērinātu tiesu izpildītāju pārceļ uz citu amata vietu pēc viņa lūguma, ja
   ir atbrīvojusies zvērināta tiesu izpildītāja amata vieta.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   31.pants. Zvērināts tiesu izpildītājs, uzsākot praksi (profesionālo darbību), paziņo
   attiecīgā tiesu apgabala tiesām, Valsts ieņēmumu dienestam, tieslietu ministram un
   Latvijas Zvērinātu tiesu izpildītāju padomei prakses vietas adresi. Šāds paziņojums
   sniedzams arī tad, ja tiek mainīta zvērināta tiesu izpildītāja prakses vieta.
   Latvijas Zvērinātu tiesu izpildītāju padome triju dienu laikā pēc minētās
   informācijas saņemšanas nodrošina tās publicēšanu Latvijas Zvērinātu tiesu
   izpildītāju padomes mājaslapā internetā.

   (27.01.2011. likuma redakcijā ar grozījumiem, kas izdarīti ar 17.01.2013. likumu,
   kas stājas spēkā 01.07.2013.)

   32.pants. (1) Zvērināta tiesu izpildītāja prombūtnes laikā, ja viņu nevar aizvietot
   zvērināta tiesu izpildītāja palīgs, vai tad, kad zvērināta tiesu izpildītāja amata
   vieta ir vakanta, tieslietu ministrs saziņā ar Latvijas Zvērinātu tiesu izpildītāju
   padomi ieceļ zvērinātu tiesu izpildītāju, kas veiks amata pienākumus prombūtnē esošā
   zvērināta tiesu izpildītāja vietā.

   (2) Ja šā panta pirmajā daļā noteiktajā kārtībā zvērinātam tiesu izpildītājam uzdots
   veikt amata pienākumus vakantā iecirknī vai citā iecirknī prombūtnē esošā zvērināta
   tiesu izpildītāja vietā, zvērināts tiesu izpildītājs nodrošina šā iecirkņa
   atsevišķas lietvedības kārtošanu un depozīta summu uzskaiti.

   (3) Izbeidzot pildīt amata pienākumus vakantā iecirknī vai citā iecirknī prombūtnē
   esošā zvērināta tiesu izpildītāja vietā, zvērināts tiesu izpildītājs nodod visas
   iecirkņa lietvedībā esošās lietas un grāmatas zvērinātam tiesu izpildītājam, kurš
   iecelts amatā vakantā iecirknī vai kurš atradās prombūtnē, kā arī nodrošina
   iecirknim piekritīgā depozīta konta pārņemšanu.

   (Ar grozījumiem, kas izdarīti ar 27.01.2011. likumu, kas stājas spēkā 01.03.2011.)

   Trešā nodaļa
   Zvērināta tiesu izpildītāja kvalifikācijas eksāmens

   (Nodaļa 20.12.2007. likuma redakcijā, kas stājas spēkā 23.01.2008. Nodaļas normas
   piemērojamas no 01.07.2008. Sk. Pārejas noteikumus.)

   32.^1 pants. (1) Zvērināts tiesu izpildītājs šajā likumā noteiktajā kārtībā ne retāk
   kā reizi piecos gados (skaitot no amatā iecelšanas dienas vai iepriekšējā
   kvalifikācijas eksāmena nokārtošanas dienas) kārto kvalifikācijas eksāmenu.

   (2) Pamatojoties uz zvērināta tiesu izpildītāja motivētu iesniegumu, tieslietu
   ministrs var pieņemt lēmumu par kvalifikācijas eksāmena kārtošanas termiņa
   pagarināšanu uz laiku līdz nākamajai kvalifikācijas eksāmena rīkošanas reizei.
   Kvalifikācijas eksāmena kārtošanas termiņu nevar pagarināt vairāk kā divas reizes.

   (Ar grozījumiem, kas izdarīti ar 27.01.2011. likumu, kas stājas spēkā 01.03.2011.)

   32.^2 pants. Kvalifikācijas eksāmenā eksaminācijas komisija pārbauda zvērināta tiesu
   izpildītāja teorētiskās zināšanas (arī normatīvo aktu pārzināšanu), kas
   nepieciešamas, lai veiktu zvērināta tiesu izpildītāja amata pienākumus, kā arī šo
   zināšanu piemērošanas prasmi.

   32.^3 pants. Tieslietu ministrs pieņem lēmumu par kvalifikācijas eksāmena rīkošanu
   un eksāmena kārtošanas dienu. Informāciju par kvalifikācijas eksāmena rīkošanu un
   eksāmena kārtošanas dienu Latvijas Zvērinātu tiesu izpildītāju padome publicē
   Latvijas Zvērinātu tiesu izpildītāju padomes mājaslapā internetā vismaz mēnesi pirms
   eksāmena.

   (27.01.2011. likuma redakcijā, kas stājas spēkā 01.03.2011.)

   32.^4 pants. Kvalifikācijas eksāmenu rīko ne retāk kā reizi gadā. Lēmumu par
   kvalifikācijas eksāmena rīkošanu un tā norises dienu pieņem tieslietu ministrs pēc
   savas iniciatīvas vai pēc Latvijas Zvērinātu tiesu izpildītāju padomes priekšlikuma.
   Kvalifikācijas eksāmenu organizē un tā norisi nodrošina Latvijas Zvērinātu tiesu
   izpildītāju padome.

   32.^5 pants. Par kvalifikācijas eksāmena kārtošanu nav jāmaksā.

   32.^6 pants. (1) Kvalifikācijas eksāmena kārtību, jomas, kurās tiek pārbaudītas
   zvērināta tiesu izpildītāja zināšanas un prasmes, kā arī vērtēšanas kārtību nosaka
   Ministru kabinets.

   (2) Latvijas Zvērinātu tiesu izpildītāju padome sagatavo priekšlikumus
   kvalifikācijas eksāmena jautājumiem. Pirms kvalifikācijas eksāmena tieslietu
   ministrs no iesniegtajiem priekšlikumiem izvēlas kvalifikācijas eksāmena jautājumus
   un tos apstiprina.

   32.^7 pants. (1) Eksaminācijas komisijas lēmumu par kvalifikācijas eksāmena
   rezultātiem iesniedz apstiprināšanai tieslietu ministram. Tieslietu ministrs
   eksaminācijas komisijas lēmumu apstiprina septiņu dienu laikā no lēmuma saņemšanas
   dienas. Eksaminācijas komisijas lēmums stājas spēkā dienā, kad tieslietu ministrs to
   apstiprinājis.

   (2) Konstatējot kvalifikācijas eksāmena kārtības pārkāpumus, tieslietu ministrs
   neapstiprina eksaminācijas komisijas lēmumu, bet nekavējoties pieņem lēmumu par
   jauna kvalifikācijas eksāmena rīkošanu. Atkārtoti kvalifikācijas eksāmenu rīko ne
   vēlāk kā mēneša laikā no dienas, kad pieņemts lēmums par jauna kvalifikācijas
   eksāmena rīkošanu.

   32.^8 pants. (1) Zvērināts tiesu izpildītājs, kurš nenokārto kvalifikācijas
   eksāmenu, atkārtoti to kārto ne vēlāk kā sešu mēnešu laikā (skaitot no sākotnējā
   kvalifikācijas eksāmena rezultātu apstiprināšanas dienas), bet, ja šajā laikā
   tieslietu ministrs nepieņem lēmumu par kvalifikācijas eksāmena rīkošanu, - nākamajā
   kvalifikācijas eksāmena rīkošanas reizē.

   (2) Ja zvērināts tiesu izpildītājs, atkārtoti kārtojot kvalifikācijas eksāmenu,
   iegūst negatīvu vērtējumu, tieslietu ministrs pieņem lēmumu saskaņā ar šā likuma
   92.panta pirmās daļas 6.punktu.

   32.^9 pants. (1) Ja zvērināts tiesu izpildītājs laikposmā pēc zvērināta tiesu
   izpildītāja eksāmena vai iepriekšējā kvalifikācijas eksāmena nokārtošanas ir cēlis
   savu profesionālo vai akadēmisko kvalifikāciju, ieguvis nepieciešamo kredītpunktu
   skaitu par aktivitātēm zvērināta tiesu izpildītāja profesionālās kvalifikācijas
   celšanai un par to ir saņemts pamatots Latvijas Zvērinātu tiesu izpildītāju padomes
   atzinums, tieslietu ministrs pilnīgi vai daļēji atbrīvo zvērinātu tiesu izpildītāju
   no kvalifikācijas eksāmena kārtošanas. Tieslietu ministra lēmums nav pārsūdzams.

   (2) Nosacījumus, ar kādiem zvērināts tiesu izpildītājs tiek pilnīgi vai daļēji
   atbrīvots no kvalifikācijas eksāmena kārtošanas, un atbrīvošanas kārtību nosaka
   Ministru kabinets.

   (27.01.2011. likuma redakcijā, kas stājas spēkā 01.03.2011. Pants stājas spēkā
   01.06.2011. Sk. Pārejas noteikumu 26.punktu)

   IV sadaļa
   Zvērinātu tiesu izpildītāju profesionālās darbības riska apdrošināšana

   33.pants. (1) Ar zvērināta tiesu izpildītāja un zvērināta tiesu izpildītāja palīga
   profesionālo darbību saistītais iespējamais zaudējuma risks ir obligāti apdrošināms.

   (2) Apdrošinājuma ņēmējs ir zvērināts tiesu izpildītājs, kas slēdz individuālo
   profesionālās darbības riska (civiltiesiskās atbildības) apdrošināšanas līgumu par
   sevi un par savu palīgu, un Latvijas Zvērinātu tiesu izpildītāju padome, kas slēdz
   apdrošināšanas līgumu par visu zvērinātu tiesu izpildītāju profesionālās darbības
   riska apdrošināšanu (grupas apdrošināšanas līgumu).

   (3) Zvērināts tiesu izpildītājs var neslēgt individuālo profesionālās darbības riska
   apdrošināšanas līgumu par sevi vai par savu palīgu uz laiku, kamēr zvērināts tiesu
   izpildītājs vai zvērināta tiesu izpildītāja palīgs atrodas iepriekš plānotā ilgstošā
   prombūtnē.

   (4) Zvērināts tiesu izpildītājs nodrošina, ka līdz ar profesionālās darbības
   atsākšanu ir spēkā viņa vai viņa palīga (ja ilgstošā prombūtnē ir bijis viņa palīgs)
   individuālais profesionālās darbības riska (civiltiesiskās atbildības)
   apdrošināšanas līgums.

   (Ar grozījumiem, kas izdarīti ar 27.01.2011. likumu, kas stājas spēkā 01.03.2011.)

   34.pants. Zvērināta tiesu izpildītāja profesionālās darbības riska apdrošināšana
   nodrošina prasījumus, kas var rasties sakarā ar viņa profesionālo darbību un viņa
   palīga darbību.

   (Ar grozījumiem, kas izdarīti ar 02.09.2004. un 22.12.2005. likumu, kas stājas spēkā
   17.01.2006.)

   35.pants. (1) Zvērinātam tiesu izpildītājam apdrošināšanas līgums jānoslēdz, pirms
   viņš sācis pildīt savus pienākumus.

   (2) Apdrošināšanas līgums uzturams spēkā visu zvērināta tiesu izpildītāja amata
   darbības laiku. Zvērinātam tiesu izpildītājam ir pienākums vismaz 10 dienas pirms
   individuālā apdrošināšanas līguma darbības termiņa beigām iesniegt Latvijas
   Zvērinātu tiesu izpildītāju padomei uz nākamo termiņu noslēgtā individuālā
   apdrošināšanas līguma kopiju.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   36.pants. Zvērinātam tiesu izpildītājam ir pienākums nekavējoties paziņot Latvijas
   Zvērinātu tiesu izpildītāju padomei par apdrošināšanas līguma noslēgšanu, kā arī par
   visiem grozījumiem noslēgtajā apdrošināšanas līgumā, par apdrošināšanas gadījuma
   iestāšanos, līguma darbības apturēšanu vai izbeigšanu.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   37.pants. (1) Apdrošināšanas līgumā nevar paredzēt paša tiesu izpildītāja risku.

   (2) Apdrošināšanas līgumā jānosaka triju gadu termiņš paziņojuma iesniegšanai par
   apdrošināšanas gadījuma iestāšanos.

   (3) Minimālo apdrošinājuma summu individuālajam un grupas apdrošināšanas līgumam, kā
   arī apdrošināšanas līguma obligātos noteikumus pēc Tieslietu ministrijas
   priekšlikuma, kas saskaņots ar Latvijas Zvērinātu tiesu izpildītāju padomi, nosaka
   Ministru kabinets.

   (Ar grozījumiem, kas izdarīti ar 02.09.2004. likumu, kas stājas spēkā 07.10.2004.)

   38.pants. (1) Latvijas Zvērinātu tiesu izpildītāju padome raugās, lai apdrošināšanas
   līgums būtu spēkā nepārtraukti, kā arī uzrauga apdrošināšanas maksājumu savlaicīgu
   izdarīšanu. Zvērinātam tiesu izpildītājam ir pienākums septiņu dienu laikā pēc
   termiņa, kurā izdarāms apdrošināšanas prēmijas maksājums, iesniegt Latvijas
   Zvērinātu tiesu izpildītāju padomei maksājuma uzdevuma kopiju.

   (2) Ja apdrošināšanas līguma darbība ir apturēta vai līgums neatbilst normatīvo aktu
   prasībām vai ir izbeigts, zvērināts tiesu izpildītājs atstādināms vai atceļams no
   amata.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   39.pants. (1) Ja zvērināts tiesu izpildītājs vai zvērināta tiesu izpildītāja palīgs,
   veicot profesionālo darbību, savas darbības vai bezdarbības dēļ ir nodarījis kādam
   zaudējumus, neatkarīgi no zvērināta tiesu izpildītāja disciplinārās vai
   krimināltiesiskās atbildības šos zaudējumus apdrošināšanas iestāde sedz no zvērināta
   tiesu izpildītāja apdrošināšanas atlīdzības uz apdrošināšanas līguma pamata.

   (2) Prasības par zaudējumiem, kuri radušies saistībā ar zvērināta tiesu izpildītāja
   vai viņa palīga profesionālo darbību, iesniedzamas pilsētas (rajona) tiesai
   atbilstoši zvērināta tiesu izpildītāja amata vietai.

   (3) (Izslēgta ar 22.12.2005. likumu.)

   (4) (Izslēgta ar 22.12.2005. likumu.)

   (Ar grozījumiem, kas izdarīti ar 22.12.2005., 27.01.2011. un 30.10.2014. likumu, kas
   stājas spēkā 01.01.2015.)

   V sadaļa
   Zvērinātu tiesu izpildītāju pienākumi, tiesības un atbildība
   Pirmā nodaļa
   Zvērinātu tiesu izpildītāju tiesības

   40.pants. (1) Zvērināta tiesu izpildītāja izvirzītās prasības un dotie rīkojumi,
   veicot amata darbības, ir saistoši visām personām valsts teritorijā.

   (2) Ja zvērināta tiesu izpildītāja prasības vai rīkojumi, veicot mantojuma
   apsardzību, mantojuma inventāra saraksta sastādīšanu mantojuma lietā vai darbības
   lietā par bezmantinieku mantu, netiek izpildīti, viņš par to sastāda aktu un
   iesniedz rajona (pilsētas) tiesai pēc sava amata vietas, lai tiesa izlemtu jautājumu
   par konkrētās personas atbildību un naudas soda uzlikšanu. Jautājumu par personas
   atbildību un naudas soda apmēru tiesa izlemj kārtībā, kāda Civilprocesa likumā
   noteikta attiecībā uz zvērināta tiesu izpildītāja prasību un rīkojumu neizpildi
   tiesas spriedumu un citu nolēmumu izpildes procesā.

   (26.11.2015. likuma redakcijā, kas stājas spēkā 29.12.2015.)

   41.pants. Veicot amata darbības, zvērināts tiesu izpildītājs ir tiesīgs ar amata
   pienākumu pildīšanu saistīto nepieciešamo informāciju motivēti pieprasīt no valsts
   un pašvaldību iestādēm un institūcijām, kā arī no visām fiziskajām un juridiskajām
   personām, ciktāl to neierobežo speciālās tiesību normas.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   42.pants. (1) Zvērinātam tiesu izpildītājam, veicot amata darbības sakarā ar tiesas
   un citu institūciju nolēmumu izpildi, ir tiesības atvērt un bez valdītāja
   piekrišanas ieiet parādniekam piederošās telpās, kā arī telpās, par kurām ir ziņas,
   ka tajās atrodas parādniekam piederošas mantas, un citās glabātavās saskaņā ar
   Civilprocesa likuma noteikumiem.

   (2) Zvērinātam tiesu izpildītājam, veicot darbības ar bezmantinieku mantu, ir
   tiesības, ievērojot Ministru kabineta noteikto kārtību, atvērt un bez valdītāja
   piekrišanas ieiet bezmantinieku mantā ietilpstošajā nekustamajā īpašumā, kā arī
   citās telpās un glabātavās, par kurām ir ziņas, ka tajās atrodas bezmantinieku
   manta.

   (3) Zvērinātam tiesu izpildītājam, veicot mantojuma apsardzību, ir tiesības,
   ievērojot šā likuma VI sadaļas Pirmās A nodaļas normas, atvērt un bez valdītāja
   piekrišanas ieiet mirušajai personai piederošās telpās, kā arī citās telpās un
   glabātavās, kurās saskaņā ar zvērināta notāra aicinājumā norādīto informāciju
   atrodas mirušajai personai piederošās mantas.

   (Ar grozījumiem, kas izdarīti ar 26.11.2015. likumu, kas stājas spēkā 29.12.2015.)

   43.pants. Zvērināts tiesu izpildītājs pārbauda amata darbībās klātesošo personu
   identitāti un pārstāvju pilnvaras.

   44.pants. Lai nodrošinātu savu amata pienākumu izpildi, zvērināts tiesu izpildītājs
   var pieprasīt policijas palīdzību, un tās pienākums ir šo palīdzību sniegt.

   Otrā nodaļa
   Zvērinātu tiesu izpildītāju pienākumi

   45.pants. (1) Zvērināts tiesu izpildītājs pēc savas iniciatīvas veic visus likumā
   noteiktos pasākumus un izmanto visus likumā paredzētos līdzekļus un metodes, lai
   ātri un kvalitatīvi pildītu tiesas un citu institūciju nolēmumus, kā arī veiktu
   citas sava amata darbības.

   (2) Zvērināts tiesu izpildītājs, pildot amata darbības, piemēro Civilprocesa likumu
   un citus normatīvos aktus, kā arī ievēro Latvijas Zvērinātu tiesu izpildītāju
   padomes apstiprināto metodiku un tiesu prakses atziņas.

   46.pants. Zvērināts tiesu izpildītājs, pildot amata pienākumus, nedrīkst veikt
   darbības, kas aizskar personas godu un cieņu.

   47.pants. Zvērinātam tiesu izpildītājam nav tiesību nepamatoti atteikties pildīt
   likumā noteiktos pienākumus (73. un 74.pants).

   48.pants. Pildot amata pienākumus, zvērināts tiesu izpildītājs atbilstoši veicamajai
   amata darbībai izskaidro pusēm to tiesības un pienākumus pušu procesuālo tiesību
   labticīgai īstenošanai.

   (22.12.2005. likuma redakcijā, kas stājas spēkā 17.01.2006.)

   49.pants. Zvērinātam tiesu izpildītājam aizliegts veikt izpildu darbības lietās,
   kurās viena no pusēm ir viņš pats, viņa laulātais, bijušais laulātais, viņa vai viņa
   laulātā radinieks taisnā līnijā visās pakāpēs, sānu līnijā — līdz ceturtajai pakāpei
   un svainībā — līdz trešajai pakāpei, kā arī zvērināta tiesu izpildītāja vai viņa
   laulātā aizbildnībā vai aizgādnībā esošas personas vai zvērināta tiesu izpildītāja
   vai viņa laulātā adoptētāji vai adoptētie.

   50.pants. (1) Zvērināta tiesu izpildītāja sastādītajos aktos viņa paša vai šā likuma
   49.pantā minēto personu labā izteiktie rīkojumi nav spēkā.

   (2) Zvērināta tiesu izpildītāja sastādītā akta spēkā esamību neietekmē šā panta
   pirmajā daļā norādīto rīkojumu spēkā neesamība.

   51.pants. Veicot amata darbības, zvērināts tiesu izpildītājs uzrāda amata apliecību
   un nēsā amata zīmi.

   52.pants. (1) Zvērināts tiesu izpildītājs, viņa palīgs un darbinieki nedrīkst
   izpaust trešajai personai ziņas par sastādītajiem aktiem un veiktajām amata
   darbībām, kā arī ziņas, kas iegūtas, veicot zvērināta tiesu izpildītāja profesionālo
   darbību. Šis noteikums ir spēkā arī pēc tam, kad viņi ir atstājuši savu amatu.

   (2) Ziņas par sastādītajiem aktiem un veiktajām amata darbībām sniedzamas likumā
   noteiktajā kārtībā:

   1) tiesai, prokuroram un izmeklēšanas iestādēm — sakarā ar amata pienākumu
   pildīšanu;

   2) citām valsts iestādēm vai amatpersonām, kā arī privātpersonām — ar visu lietas
   dalībnieku piekrišanu vai ar rajona (pilsētas) tiesas priekšsēdētāja rakstveida
   atļauju;

   3) Tieslietu ministrijai - tai normatīvajos aktos noteikto funkciju veikšanai;

   4) Latvijas Zvērinātu tiesu izpildītāju padomei - tai normatīvajos aktos noteikto
   funkciju veikšanai.

   (3) Zvērināts tiesu izpildītājs ziņas sniedz, pamatojoties uz personas rakstveida
   pieprasījumu, kurā norādīts nepieciešamās informācijas apjoms un pamatota ziņu
   nepieciešamība.

   (4) Zvērinātu tiesu izpildītāju depozītu un dokumentu grāmatas, izpildu lietas, kā
   arī atsevišķus dokumentus (to skaitā dokumentus, kas sastādīti, veicot šā likuma 74.
   un 75.pantā norādītās darbības) nedrīkst izdot ārpus prakses telpām, izņemot šā
   panta piektajā daļā noteikto gadījumu.

   (5) Ja uzsākts kriminālprocess, ekspertīzes izdarīšanai krimināllietā, pamatojoties
   uz procesa virzītāja lēmumu, var izņemt attiecīgus zvērināta tiesu izpildītāja
   dokumentus no viņa lietām, to vietā atstājot zvērināta tiesu izpildītāja
   apliecinātus norakstus. Pēc ekspertīzes izdarīšanas vai lietas izskatīšanas tiesā
   izņemtie dokumenti nekavējoties atdodami atpakaļ zvērinātam tiesu izpildītājam.

   (6) Pēc kriminālprocesa virzītāja pieprasījuma vai disciplinārlietas ietvaros pēc
   tieslietu ministra vai Latvijas Zvērinātu tiesu izpildītāju padomes pilnvarota
   pārstāvja pieprasījuma zvērinātam tiesu izpildītājam ir pienākums izsniegt
   apliecinātas dokumentu kopijas no viņa lietvedībā esošajām lietām, depozītu un
   dokumentu grāmatām. Šis noteikums attiecas arī uz tiem zvērināta tiesu izpildītāja
   sastādītajiem dokumentiem un sarakstiem, kuri tiek glabāti elektroniskā formā.

   (22.12.2005. likuma redakcijā ar grozījumiem, kas izdarīti ar 20.12.2007. likumu,
   kas stājas spēkā 23.01.2008.)

   Trešā nodaļa
   Zvērinātu tiesu izpildītāju disciplinārā atbildība

   (Nodaļa 22.12.2005. likuma redakcijā, kas stājas spēkā 17.01.2006.)

   53.pants. (1) Tieslietu ministrs var ierosināt disciplinārlietu pret zvērinātu tiesu
   izpildītāju pēc tiesneša vai prokurora priekšlikuma, kā arī pēc personas sūdzības
   vai pēc paša iniciatīvas par zvērinātu tiesu izpildītāju darbību regulējošu
   normatīvo aktu būtisku pārkāpumu, kas radījis kaitējumu valsts vai privātpersonu
   interesēm.

   (2) Vienlaikus ar disciplinārlietas ierosināšanu tieslietu ministram ir tiesības
   atstādināt zvērinātu tiesu izpildītāju no amata darbību veikšanas līdz
   disciplinārlietas izlemšanai.

   (Ar grozījumiem, kas izdarīti ar 20.12.2007. likumu, kas stājas spēkā 23.01.2008.)

   54.pants. (1) Latvijas Zvērinātu tiesu izpildītāju padome var ierosināt
   disciplinārlietu pret zvērinātu tiesu izpildītāju pēc tiesneša vai prokurora
   priekšlikuma, kā arī pēc personas sūdzības vai pēc pašas iniciatīvas par:

   1) Latvijas Zvērinātu tiesu izpildītāju kolēģijas statūtu pārkāpumu;

   2) profesionālās ētikas normu pārkāpšanu;

   3) Latvijas Zvērinātu tiesu izpildītāju padomes apstiprinātās metodikas
   neievērošanu;

   4) citu ar zvērinātu tiesu izpildītāju darbību saistītu iekšējo normatīvo aktu
   pārkāpumu.

   (2) Latvijas Zvērinātu tiesu izpildītāju padomei par šā panta pirmajā daļā
   minētajiem pārkāpumiem ir tiesības, bet, saņemot šā likuma 65.panta 4.punktā minēto
   disciplinārlietu komisijas lēmumu, - pienākums izskaidrot zvērinātam tiesu
   izpildītājam viņa rīcības nepareizību.

   (3) Ierosinātās disciplinārlietas materiālus septiņu dienu laikā nosūta tieslietu
   ministram ar lūgumu nodot tos izskatīšanai disciplinārlietu komisijai.

   (4) Nosūtot disciplinārlietas materiālus tieslietu ministram, Latvijas Zvērinātu
   tiesu izpildītāju padome ir tiesīga lūgt tieslietu ministru atstādināt zvērinātu
   tiesu izpildītāju no amata darbību veikšanas līdz disciplinārlietas izlemšanai.

   (Ar grozījumiem, kas izdarīti ar 20.12.2007. likumu, kas stājas spēkā 23.01.2008.)

   55.pants. (1) Ja tiesu izpildītājs ieguvis aizstāvības tiesības kriminālprocesā par
   tādu noziedzīgu nodarījumu, kas izdarīts ar nodomu (tīši), jautājuma izlemšana par
   disciplinārlietas ierosināšanu un tiesu izpildītāja saukšanu pie
   disciplināratbildības tiek atlikta līdz brīdim, kad likumīgā spēkā stājas procesa
   virzītāja galīgais nolēmums par tās pašas zvērināta tiesu izpildītāja darbības
   atzīšanu par prettiesisku.

   (2) No brīža, kad tieslietu ministrs, viņa pilnvarota persona vai Latvijas Zvērinātu
   tiesu izpildītāju padome no procesa virzītāja saņēmusi informāciju par šā panta
   pirmajā daļā minēto apstākļu iestāšanos, šā likuma 56.panta trešajā daļā un 65.pantā
   noteiktā termiņa skaitījums tiek apturēts.

   (20.12.2007. likuma redakcijā, kas stājas spēkā 23.01.2008.)

   56.pants. (1) Tieslietu ministrs, viņa pilnvarota persona vai Latvijas Zvērinātu
   tiesu izpildītāju padome pirms disciplinārlietas ierosināšanas pieprasa no zvērināta
   tiesu izpildītāja rakstveida paskaidrojumus.

   (2) Zvērinātam tiesu izpildītājam ir pienākums sniegt rakstveida paskaidrojumus 15
   dienu laikā no paskaidrojumu pieprasījuma saņemšanas dienas.

   (3) Tieslietu ministrs vai Latvijas Zvērinātu tiesu izpildītāju padome 30 dienu
   laikā no zvērināta tiesu izpildītāja rakstveida paskaidrojuma saņemšanas dienas vai
   rakstveida paskaidrojuma sniegšanas termiņa beigām izlemj jautājumu par
   disciplinārlietas ierosināšanu.

   (Ar grozījumiem, kas izdarīti ar 20.12.2007. likumu, kas stājas spēkā 23.01.2008.)

   57.pants. (1) Ja persona iesniegusi sūdzību tiesā Civilprocesa likuma 632.panta
   kārtībā, jautājums par zvērināta tiesu izpildītāja saukšanu pie
   disciplināratbildības izskatāms pēc tam, kad likumīgā spēkā stājies tiesas nolēmums
   par attiecīgās zvērināta tiesu izpildītāja darbības atzīšanu par prettiesisku.

   (2) No brīža, kad tieslietu ministrs, viņa pilnvarota persona vai Latvijas Zvērinātu
   tiesu izpildītāju padome no tiesas saņēmusi informāciju par šā panta pirmajā daļā
   minēto apstākļu iestāšanos, šā likuma 56.panta trešajā daļā un 65.pantā noteiktā
   termiņa skaitījums tiek apturēts.

   (Ar grozījumiem, kas izdarīti ar 20.12.2007. likumu, kas stājas spēkā 23.01.2008.)

   58.pants. (1) Tiesa paziņo tieslietu ministram un Latvijas Zvērinātu tiesu
   izpildītāju padomei par sūdzībām, kas iesniegtas saistībā ar zvērināta tiesu
   izpildītāja darbībām, kā arī nosūta attiecībā uz tām taisīto nolēmumu norakstus.
   Kriminālprocesa virzītājs informē tieslietu ministru un Latvijas Zvērinātu tiesu
   izpildītāju padomi par gadījumiem, kad kriminālprocess uzsākts pret zvērinātu tiesu
   izpildītāju un tas ieguvis procesuālās tiesības uz aizstāvību, zvērināts tiesu
   izpildītājs atzīts par aizdomās turēto vai saukts pie kriminālatbildības, vai tam
   piemērots drošības līdzeklis - noteiktas nodarbošanās aizliegums.

   (2) Zvērināta tiesu izpildītāja procesuālo lēmumu vai darbības atcelšana pati par
   sevi nevar būt par pamatu zvērināta tiesu izpildītāja disciplinārajai atbildībai, ja
   vien šis tiesu izpildītājs nav pieļāvis tīšu likuma pārkāpumu vai rupju neuzmanību.

   (Ar grozījumiem, kas izdarīti ar 20.12.2007. likumu, kas stājas spēkā 23.01.2008.)

   59.pants. (1) Tieslietu ministra vai Latvijas Zvērinātu tiesu izpildītāju padomes
   ierosinātās disciplinārlietas materiālus tieslietu ministrs nodod izskatīšanai
   disciplinārlietu komisijai.

   (2) Tieslietu ministrija nodrošina disciplinārlietu komisijas darbu.

   60.pants. (1) Disciplinārlietu komisijas sastāvā, kuru apstiprina tieslietu
   ministrs, ir:

   1) divi tieslietu ministrijas pārstāvji;

   2) divi zvērinātu tiesu izpildītāju kopsapulcē ievēlēti pārstāvji;

   3) viens Augstākās tiesas priekšsēdētāja norīkots Augstākās tiesas tiesnesis.

   (2) Disciplinārlietu komisijas priekšsēdētājs ir Tieslietu ministrijas pārstāvis.

   (3) Disciplinārlietu komisijas sastāvu apstiprina uz trim gadiem.

   (4) Disciplinārlietu komisijas pārstāvjus, kurus ievēlē zvērinātu tiesu izpildītāju
   kopsapulcē, var apstiprināt disciplinārlietu komisijas sastāvā ne vairāk kā divus
   termiņus pēc kārtas.

   (Ar grozījumiem, kas izdarīti ar 27.01.2011. likumu, kas stājas spēkā 01.03.2011.)

   61.pants. (1) Disciplinārlietu komisija ir lemttiesīga, ja tās sēdē piedalās vairāk
   nekā puse locekļu.

   (2) Disciplinārlietu komisijas sēdes tiek protokolētas. Protokolu paraksta komisijas
   priekšsēdētājs un protokolētājs. Protokola oriģināls glabājas Tieslietu ministrijā.

   (3) Disciplinārlietu komisija pieņem lēmumus ar vienkāršu balsu vairākumu. Ja balsis
   sadalās vienādi, izšķirošā ir komisijas priekšsēdētāja balss. Ja kādam no
   disciplinārlietu komisijas locekļiem ir atšķirīgas domas, tās ieraksta protokolā.

   (4) Disciplinārlietu komisijas lēmumu paraksta disciplinārlietu komisijas
   priekšsēdētājs.

   62.pants. (1) Izskatot disciplinārlietu, disciplinārlietu komisijai ir tiesības
   uzaicināt zvērinātu tiesu izpildītāju mutvārdu paskaidrojumu sniegšanai vai, ja
   nepieciešams, sniegt rakstveida paskaidrojumus.

   (2) Ja zvērināts tiesu izpildītājs disciplinārlietu komisijas noteiktajā termiņā
   nesniedz rakstveida paskaidrojumus vai neierodas uz disciplinārlietu komisijas sēdi
   bez attaisnojoša iemesla, disciplinārlietu komisija pieņem lēmumu, pamatojoties uz
   lietā noskaidrotajiem apstākļiem un tās rīcībā esošajām ziņām.

   63.pants. Disciplinārlietu komisijai, izskatot disciplinārlietas, ir tiesības:

   1) uzklausīt arī citu personu paskaidrojumus un prasīt lietpratēju atzinumus,
   pieprasīt ziņas un dokumentus no valsts un pašvaldību institūcijām, kā arī no citām
   privāto tiesību juridiskajām personām un to amatpersonām;

   2) pieaicināt Latvijas Zvērinātu tiesu izpildītāju padomes pārstāvi vai pārstāvi no
   tās rajona (pilsētas) tiesas vai apgabaltiesas, kuras darbības teritorijā praktizē
   zvērināts tiesu izpildītājs, kura darbības tiek izvērtētas;

   3) lūgt Latvijas Zvērinātu tiesu izpildītāju padomi veikt zvērināta tiesu
   izpildītāja profesionālās darbības pārbaudi.

   64.pants. Ja disciplinārlietas izskatīšanas gaitā disciplinārlietu komisijai rodas
   pārliecība, ka pārkāpums, par kura pazīmēm zvērināta tiesu izpildītāja darbībā ir
   ierosināta disciplinārlieta, nav savienojams ar zvērināta tiesu izpildītāja amata
   pienākumu pildīšanu, disciplinārlietu komisija var lūgt tieslietu ministru
   atstādināt zvērinātu tiesu izpildītāju no amata darbību veikšanas līdz lietas
   izskatīšanai.

   65.pants. Disciplinārlietu komisija divu mēnešu laikā no dienas, kad tieslietu
   ministrs pieņēmis lēmumu par disciplinārlietas ierosināšanu vai Tieslietu ministrija
   saņēmusi Latvijas Zvērinātu tiesu izpildītāju padomes lēmumu par disciplinārlietas
   ierosināšanu, pieņem šādu lēmumu:

   1) uzlikt zvērinātam tiesu izpildītājam vienu no šā likuma 66.panta pirmajā daļā
   paredzētajiem disciplinārsodiem;

   2) ierosināt tieslietu ministram, ka zvērināts tiesu izpildītājs atceļams no amata;

   3) izbeigt disciplinārlietu;

   4) nepiemērot disciplinārsodu un lēmumu nosūtīt Latvijas Zvērinātu tiesu izpildītāju
   padomei, lai tā izskaidrotu zvērinātam tiesu izpildītājam viņa rīcības nepareizību.

   (Ar grozījumiem, kas izdarīti ar 20.12.2007. likumu, kas stājas spēkā 23.01.2008.)

   66.pants. (1) Disciplinārlietu komisijai ir tiesības uzlikt zvērinātam tiesu
   izpildītājam vienu no šādiem disciplinārsodiem:

   1) izteikt piezīmi;

   2) izteikt rājienu;

   3) uzlikt naudas sodu no 150 līdz 1430 euro apmērā.

   (2) Tieslietu ministram divu nedēļu laikā no disciplinārlietu komisijas lēmuma
   saņemšanas dienas ir tiesības uzlikt zvērinātam tiesu izpildītājam disciplinārsodu —
   atcelšanu no amata vai paziņot disciplinārlietu komisijai, ka tās ierosinātais
   disciplinārsoda veids ir pārskatāms.

   (3) Tieslietu ministrs šā panta otrajā daļā minēto disciplinārsodu var piemērot uz
   disciplinārlietu komisijas lēmuma pamata:

   1) ja disciplinārlietu komisija, izvērtējot izdarītā disciplinārā pārkāpuma raksturu
   un sekas, zvērināta tiesu izpildītāja vainas pakāpi nodarījumā, kā arī ziņas, kas
   raksturo iepriekšējo darbu zvērināta tiesu izpildītāja amatā, uzskata, ka konkrētajā
   gadījumā ir piemērojams disciplinārsods - atcelšana no amata;

   2) (izslēgts ar 20.12.2007. likumu);

   3) ja zvērināts tiesu izpildītājs nepilda šā panta pirmās daļas 3.punktā uzlikto
   disciplinārsodu.

   (4) Zvērinātam tiesu izpildītājam, kuram ir uzlikts šā panta pirmās daļas 3.punktā
   paredzētais disciplinārsods, ir pienākums triju mēnešu laikā no lēmuma pieņemšanas
   dienas iemaksāt naudas sodu Latvijas Zvērinātu tiesu izpildītāju padomes kontā.

   (5) Disciplinārlietu komisija attiecībā uz zvērinātu tiesu izpildītāju, kuram ir
   uzlikts šā panta pirmās daļas 3.punktā paredzētais disciplinārsods, pēc viņa
   motivēta lūguma var pieņemt lēmumu par uzliktā naudas soda samaksas atlikšanu līdz
   noteiktam termiņam vai sadalīšanu termiņos.

   (Ar grozījumiem, kas izdarīti ar 20.12.2007. un 12.09.2013. likumu, kas stājas spēkā
   01.01.2014.)

   67.pants. (1) Disciplinārlieta nav ierosināma un disciplinārsods nav uzliekams, ja
   pagājuši divi gadi pēc pārkāpuma izdarīšanas.

   (2) Šā likuma 57.pantā noteiktajā gadījumā disciplināratbildības noilgums skaitāms
   no dienas, kad likumīgā spēkā stājies attiecīgs tiesas spriedums.

   68.pants. Disciplinārlietu komisijas vai tieslietu ministra lēmumu par
   disciplinārsoda uzlikšanu vai disciplinārlietas izbeigšanu paziņo sūdzības
   iesniedzējam, Latvijas Zvērinātu tiesu izpildītāju padomei un zvērinātam tiesu
   izpildītājam.

   69.pants. Disciplinārlietu komisijas vai tieslietu ministra lēmumu par
   disciplinārsoda uzlikšanu disciplināri sodītais zvērināts tiesu izpildītājs var
   pārsūdzēt administratīvajā rajona tiesā 30 dienu laikā no lēmuma paziņošanas dienas.
   Pieteikuma iesniegšana tiesā neaptur minētā lēmuma darbību.

   (Ar grozījumiem, kas izdarīti ar 20.12.2007. un 27.01.2011. likumu, kas stājas spēkā
   01.03.2011.)

   70.pants. Ja zvērinātam tiesu izpildītājam divu gadu laikā no disciplinārsoda
   uzlikšanas dienas atkārtoti tiek uzlikts disciplinārsods par zvērinātu tiesu
   izpildītāju darbību regulējošu normatīvo aktu būtisku pārkāpumu, tieslietu ministrs
   sešu mēnešu laikā no atkārtotā disciplinārsoda uzlikšanas dienas izdod rīkojumu par
   ārkārtas kvalifikācijas eksāmena noteikšanu šim zvērinātam tiesu izpildītājam.
   Ārkārtas kvalifikācijas eksāmena kārtošana neatbrīvo zvērinātu tiesu izpildītāju no
   pienākuma kārtot šā likuma 32.^1 pantā noteikto kvalifikācijas eksāmenu.

   (20.12.2007. likuma redakcijā, kas stājas spēkā 23.01.2008.)

   VI sadaļa
   Zvērinātu tiesu izpildītāju darbības
   Pirmā nodaļa
   Vispārīgie noteikumi

   71.pants. (1) Zvērināts tiesu izpildītājs veic amata darbības tās apgabaltiesas
   darbības teritorijā, pie kuras viņš pastāv.

   (2) Personai ir tiesības brīvi izvēlēties zvērinātu tiesu izpildītāju, ievērojot
   šajā likumā noteiktos ierobežojumus.

   (3) Zvērinātam tiesu izpildītājam nav tiesību atteikties pieņemt izpildei izpildu
   dokumentu, notariālā akta par mantojuma lietas izbeigšanu izrakstu vai zvērināta
   notāra aicinājumu par mantojuma apsardzību, kas saskaņā ar Civilprocesa likumu vai
   šo likumu ir piekritīgs viņa iecirknim.

   (Ar grozījumiem, kas izdarīti ar 17.01.2013. un 26.11.2015. likumu, kas stājas spēkā
   29.12.2015.)

   72.pants. (1) Zvērināts tiesu izpildītājs par amata darbībām, ko viņš veicis ārpus
   savas amata vietas iecirkņa vai arī veicis attiecībā uz parādnieku, kura dzīvesvieta
   vai atrašanās vieta vai juridiskā adrese ir cita iecirkņa teritorijā, paziņo
   zvērinātam tiesu izpildītājam pēc parādnieka dzīvesvietas vai atrašanās vietas vai
   juridiskās adreses.

   (2) Izpildes gaitā saņemtās naudas summas starp piedzinējiem sadala atbilstoši
   Civilprocesa likumā noteiktajai prasījumu apmierināšanas secībai, ņemot vērā visus
   izpildei iesniegtos izpildu dokumentus.

   (3) (Izslēgta ar 20.12.2007. likumu.)

   (Ar grozījumiem, kas izdarīti ar 22.12.2005. un 20.12.2007. likumu, kas stājas spēkā
   23.01.2008.)

   73.pants. (1) Zvērinātam tiesu izpildītājam ir pienākums veikt amata darbības, lai
   izpildītu šādus tiesas un citu institūciju vai amatpersonu nolēmumus:

   1) par piedziņu;

   2) par prasības nodrošinājumu;

   3) par telpu atbrīvošanu (izlikšanu);

   4) par ievešanu valdījumā;

   5) par noteiktu priekšmetu izņemšanu parādniekam un nodošanu piedzinējam, kā arī
   citu izpildu dokumentā noteiktu darbību veikšanu;

   6) par saistību piespiedu izpildi;

   7) par izsoles rīkošanu nekustamā īpašuma labprātīgai pārdošanai izsolē tiesas ceļā;

   8) par mantas konfiskāciju;

   9) (izslēgts no 01.03.2016. ar 04.02.2016. likumu. Sk. Pārejas noteikumu 34.
   punktu).

   (2) Zvērinātam tiesu izpildītājam ir pienākums veikt arī citus tiesas dotus
   uzdevumus, kas saistīti ar tiesas nolēmumu izpildi, un arī citas likumos noteiktās
   darbības.

   (3) Zvērināts tiesu izpildītājs pārņem mantu, kas atzīta par bezmantinieku mantu un
   ir piekritīga valstij, nodrošina tās pārvaldīšanu, apsardzību un realizāciju, kā arī
   uz šo mantu pieteikto kreditoru pretenziju apmierināšanu. Kārtību, kādā zvērināts
   tiesu izpildītājs nodrošina bezmantinieku mantas pārvaldīšanu, apsardzību,
   novērtēšanu, atsavināšanu, kreditoru pretenziju apmierināšanu, realizācijas ieņēmumu
   sadalīšanu, tai skaitā zvērināta tiesu izpildītāja un zvērināta notāra izdevumu un
   amata atlīdzības segšanu, vai to ieskaitīšanu valsts budžetā, kā arī noteic drošības
   naudas apmēru, nosaka Ministru kabinets. Ministru kabinets noteic tiesu izpildītāja
   rīcību ar bezmantinieku mantu arī gadījumā, ja bezmantinieku manta netiek
   atsavināta.

   (4) Zvērināts tiesu izpildītājs, pamatojoties uz zvērināta notāra aicinājumu, veic
   mantojuma apsardzību šajā likumā noteiktajā kārtībā.

   (Ar grozījumiem, kas izdarīti ar 22.12.2005., 17.01.2013., 26.11.2015. un
   04.02.2016. likumu, kas stājas spēkā 29.02.2016.)

   74.pants. (1) Zvērināts tiesu izpildītājs pēc ieinteresēto personu lūguma veic šādas
   amata darbības:

   1) piegādā tiesas pavēstes un citus dokumentus;

   2) fiksē faktus;

   3) veic mantas apraksti kopīgas mantas dalīšanas nolūkā vai mantojuma lietā;

   4) rīko publiskās izsoles;

   5) vada mediāciju kā sertificēts mediators atbilstoši Mediācijas likumā
   paredzētajiem noteikumiem un kārtībai.

   (2) Ministru kabinets nosaka kārtību, kādā zvērināts tiesu izpildītājs pēc
   ieinteresēto personu lūguma piegādā tiesas pavēstes un citus dokumentus.

   (3) Izdevumos, kas saistīti ar šā panta pirmajā daļā minēto amata darbību veikšanu,
   ietilpst zvērināta tiesu izpildītāja amata atlīdzība takses apmērā un amata darbības
   veikšanai nepieciešamie izdevumi. Amata darbības veikšanai nepieciešamo izdevumu
   apmēru nosaka atbilstoši normatīvajiem aktiem par izpildu darbību veikšanai
   nepieciešamajiem izdevumiem.

   (Ar grozījumiem, kas izdarīti ar 27.01.2011. un 26.11.2015. likumu, kas stājas spēkā
   29.12.2015.)

   75.pants. (1) Zvērinātam tiesu izpildītājam pēc vienošanās ar ieinteresēto personu
   atļauts:

   1) sagādāt no valsts, pašvaldību vai privātajām iestādēm, kā arī no amatpersonām un
   privātpersonām dokumentus, kas viņam vajadzīgi profesionālās darbības veikšanai;

   2) sastādīt izlīgumu tiesas un citu institūciju nolēmumu izpildes stadijā;

   3) (izslēgts ar 22.12.2005. likumu);

   4) sniegt juridisko palīdzību, sagatavojot dokumentus un konsultējot jautājumos, kas
   saistīti ar tiesu un citu institūciju nolēmumu izpildi.

   (2) Zvērinātam tiesu izpildītājam aizliegts sniegt juridisko palīdzību saistībā ar
   lietām, kurās viņš veicis šā likuma 73. un 74.pantā minētās amata darbības.

   (Ar grozījumiem, kas izdarīti ar 22.12.2005. un 27.01.2011. likumu, kas stājas spēkā
   01.03.2011.)

   76.pants. (1) Zvērināts tiesu izpildītājs aprēķina atlīdzību par amata darbībām un
   ar tām saistītos izdevumus un iekasē aprēķinātās summas.

   (2) Zvērināts tiesu izpildītājs dod norēķinu par naudas summām, kas izlietotas ar
   amata darbībām saistītiem izdevumiem.

   77.pants. Ja zvērināts tiesu izpildītājs, veikdams amata darbību, konstatē rīcību,
   kas satur noziedzīga nodarījuma pazīmes, viņš nosūta attiecīgu iesniegumu
   prokuroram.

   Pirmā A nodaļa
   Mantojuma apsardzība

   (Nodaļa 26.11.2015. likuma redakcijā, kas stājas spēkā 29.12.2015.)

   77.^1 pants. (1) Zvērināts tiesu izpildītājs veic mantojuma apsardzību, pamatojoties
   uz zvērināta notāra aicinājumu.

   (2) Zvērinātam tiesu izpildītājam nav tiesību atteikties pieņemt izpildei zvērināta
   notāra aicinājumu, ja tajā norādītās mantas atrašanās vieta ir zvērināta tiesu
   izpildītāja amata vietai noteiktajās robežās (iecirknī).

   (3) Persona, kura lūgusi mantojuma apsardzību, pēc zvērināta tiesu izpildītāja
   norādījuma iemaksā zvērināta tiesu izpildītāja saimnieciskās darbības kontā norādīto
   summu, kas nepieciešama mantojuma apsardzības darbību uzsākšanai. Lietas gaitā pēc
   zvērināta tiesu izpildītāja norādījuma persona, kura lūgusi mantojuma apsardzību,
   iemaksā zvērināta tiesu izpildītāja saimnieciskās darbības kontā papildu summu, lai
   segtu ar mantojuma apsardzību saistītos izdevumus. Zvērināta tiesu izpildītāja
   norādītās summas nesamaksāšana ir pamats mantojuma apsardzības izbeigšanai.

   (4) Tiesības saņemt ziņas un iepazīties ar mantojuma apsardzības lietas dokumentiem
   ir personai, kura lūgusi mantojuma apsardzību, zvērinātam notāram, kas izsniedzis
   aicinājumu veikt mantojuma apsardzību, mantiniekiem un mantojuma aizgādnim, ja tāds
   ir iecelts.

   77.^2 pants. (1) Mantojuma apsardzība uzsākama bez liekas kavēšanās, bet ne vēlāk kā
   piecu dienu laikā. Paziņojums par mantojuma apsardzības uzsākšanu netiek sūtīts.

   (2) Ja pilngadīga persona atsakās zvērinātu tiesu izpildītāju, kas veic mantojuma
   apsardzības darbības, ielaist nekustamajā īpašumā, telpās vai citās glabātavās,
   kurās saskaņā ar zvērināta notāra aicinājumu veikt mantojuma apsardzību atrodas
   apsargājamā manta, zvērināts tiesu izpildītājs pieaicina policijas pārstāvi, kura
   klātbūtnē iekļūst nekustamajā īpašumā, telpās vai citās glabātavās un veic mantojuma
   apsardzības darbības.

   (3) Ja zvērināts tiesu izpildītājs konstatē, ka nekustamais īpašums, telpas vai
   citas glabātavas, kurās saskaņā ar zvērināta notāra aicinājumu veikt mantojuma
   apsardzību atrodas apsargājamā manta, ir slēgtas vai tajās netiek sastapta
   pilngadīga persona, zvērināts tiesu izpildītājs pie attiecīgā nekustamā īpašuma,
   telpām vai citām glabātavām atstāj paziņojumu par mantojuma apsardzības darbību
   veikšanas datumu un laiku, norādot, ka gadījumā, ja paziņojumā norādītajā datumā un
   laikā netiks nodrošināta iekļūšana nekustamajā īpašumā, telpās vai citās glabātavās,
   tiks veikta to piespiedu atvēršana policijas pārstāvja klātbūtnē. Ja nekustamais
   īpašums, telpas vai citas glabātavas pieder trešajām personām, paziņojums tiek
   nosūtīts attiecīgajām personām ar pasta sūtījumu.

   (4) Ja paziņojumā norādītajā laikā zvērinātam tiesu izpildītājam mantojuma
   apsardzības darbību veikšanai netiek nodrošināta iekļūšana nekustamajā īpašumā,
   telpās vai citās glabātavās, tās tiek atvērtas piespiedu kārtā policijas pārstāvja
   klātbūtnē. Ja nekustamajā īpašumā, telpās vai citās glabātavās pēc to atvēršanas
   netiek sastapta neviena pilngadīga persona, zvērināts tiesu izpildītājs pēc telpu
   piespiedu atvēršanas gādā par to drošu aizvēršanu un aizzīmogošanu. Zvērināts tiesu
   izpildītājs pie attiecīgā nekustamā īpašuma, telpām vai citām glabātavām atstāj
   paziņojumu ar uzaicinājumu ierasties zvērināta tiesu izpildītāja birojā, lai saņemtu
   telpu atslēgas.

   (5) Par šā panta otrajā, trešajā un ceturtajā daļā minētajām darbībām zvērināts
   tiesu izpildītājs sastāda aktu.

   77.^3 pants. (1) Personas, kuras dzīvojušas ar mirušo personu vienā dzīvoklī vai pie
   kurām atrodas mantojamā manta, rakstveidā sniedz apliecinājumu zvērinātam tiesu
   izpildītājam, ka tās no palikušās mantas neko nav noslēpušas un tām nav zināms, ka
   kādu mantas daļu pēc mantas atstājēja nāves būtu noslēpušas, paņēmušas vai
   aiznesušas citas personas. Ja šīs personas atsakās sniegt apliecinājumu, tās
   rakstveidā paskaidro atteikuma iemeslus.

   (2) Ja kāda no šā panta pirmajā daļā minētajām personām atsakās sniegt apliecinājumu
   vai dot paskaidrojumus, zvērināts tiesu izpildītājs sastāda par to aktu un šajā
   likumā noteiktajā kārtībā iesniedz to tiesai, lai tiesa izlemtu jautājumu par
   attiecīgās personas atbildību. Personas atteikums neaptur zvērināta tiesu
   izpildītāja darbības.

   (3) Ja tiek konstatēts, ka persona sniegusi nepatiesas ziņas, zvērināts tiesu
   izpildītājs nosūta attiecīgu iesniegumu prokuroram.

   (4) Lietas, uz kurām pretenzijas par to piederību pieteikušas trešās personas,
   aizzīmogo vai apķīlā un aizzīmogošanas vai apķīlāšanas aktā norāda pieteikto
   pretenziju. Ja persona aizzīmogošanas vai apķīlāšanas brīdī vai pirms tam iesniedz
   zvērinātam tiesu izpildītājam dokumentus, kas apliecina mantas piederību, zvērināts
   tiesu izpildītājs šādu mantu aktā neiekļauj. Personai, kura uzskata, ka tai ir kādas
   tiesības uz apķīlājamo vai aizzīmogojamo mantu vai tās daļu, bet tā nevar iesniegt
   zvērinātam tiesu izpildītājam mantas piederību apliecinošus dokumentus vai zvērināts
   tiesu izpildītājs tos neatzīst par pietiekamiem mantas piederības konstatēšanai, ir
   tiesības celt prasību tiesā pēc vispārējās lietu piekritības.

   (5) Ja ir saņemts paziņojums, ka starp mirušās personas lietām atrodas testaments,
   zvērināts tiesu izpildītājs to uzmeklē vispirms. Ja testamentu atrod, zvērināts
   tiesu izpildītājs to nosūta zvērinātam notāram, kas izsniedzis aicinājumu veikt
   mantojuma apsardzību.

   77.^4 pants. (1) Aizzīmogošanu izdara, ja šis mantojuma apsardzības līdzeklis
   norādīts zvērināta notāra aicinājumā vai zvērināts tiesu izpildītājs to konkrētajā
   gadījumā atzīst par lietderīgāko mantojuma apsardzības līdzekli vai ja objektīvu
   apstākļu dēļ nav iespējams nekavējoties apķīlāt mantu. Šādā gadījumā, tiklīdz tas ir
   iespējams, zvērināts tiesu izpildītājs mantu apķīlā.

   (2) Aizzīmogošanu izdara, aizzīmogojot lietu glabātavas, iesaiņojumus, kuros lietas
   sasaiņotas, vai, ja mantojamā manta ir nekustamais īpašums, aizzīmogojot pašu
   īpašumu. Aizzīmogošanā var piedalīties Notariāta likuma 289.pantā norādītās
   personas.

   (3) Nav aizzīmogojams nekustamais īpašums, telpas, glabātavas un lietas, kas
   nepieciešamas ikdienas lietošanai personām, kuras lieto attiecīgo nekustamo īpašumu,
   telpas, glabātavas un lietas, kā arī tāds nekustamais īpašums un lietas, kuras pēc
   to rakstura nevar aizzīmogot. Neaizzīmogojamās lietas un nekustamais īpašums ir
   apķīlājams. Apsargājamā manta ir apķīlājama arī tad, ja zvērināts tiesu izpildītājs
   to konkrētajā gadījumā atzīst par lietderīgāku mantojuma apsardzības līdzekli nekā
   aizzīmogošana.

   (4) Zvērināts tiesu izpildītājs visas ar aizzīmogošanu saistītās darbības ieraksta
   aktā. Aktu paraksta zvērināts tiesu izpildītājs un personas, kuras piedalījušās
   aizzīmogošanā. Ja kāda no personām aktu neparaksta, zvērināts tiesu izpildītājs to
   norāda aktā.

   77.^5 pants. (1) Kustamās mantas apķīlāšana izpaužas tās aprakstīšanā un
   novērtēšanā. Nekustamā īpašuma apķīlāšana izpaužas tā aprakstīšanā un, ja
   nepieciešams, arī novērtēšanā. Mantojamās mantas aprakstīšanu un novērtēšanu
   zvērināts tiesu izpildītājs veic atbilstoši Civilprocesa likumā noteiktajai kustamās
   mantas un nekustamā īpašuma aprakstīšanas un novērtēšanas kārtībai, ciktāl šajā
   likumā nav paredzēts citādi.

   (2) Zvērināts tiesu izpildītājs par apķīlāšanas darbībām sastāda aktu. Aktu paraksta
   zvērināts tiesu izpildītājs un personas, kuras piedalījušās mantas apķīlāšanā. Ja
   kāda no šīm personām aktu neparaksta, zvērināts tiesu izpildītājs to norāda aktā.

   77.^6 pants. (1) Aizzīmogotā vai apķīlātā manta nododama mantojuma aizgādnim. Līdz
   ar aizzīmogotās vai apķīlātās mantas nodošanu mantojuma aizgādnim mantojuma
   apsardzība izbeidzas.

   (2) Ja līdz mantas aizzīmogošanas vai apķīlāšanas dienai mantojuma aizgādnis nav
   iecelts, zvērināts tiesu izpildītājs aizzīmogotās vai apķīlātās mantas apsardzībai
   ieceļ kustamās mantas glabātāju vai nekustamā īpašuma pārvaldnieku.

   (3) Kustamās mantas glabātājs rakstveidā apliecina, ka viņš apķīlāto mantu
   neatsavinās, neieķīlās un neizlietos citam uzdevumam vai nolūkam un ka par tās
   izšķērdēšanu, atsavināšanu, noslēpšanu vai apmainīšanu viņu var saukt pie
   kriminālatbildības. Zvērināta tiesu izpildītāja ieceltais nekustamā īpašuma
   pārvaldnieks aprakstīto nekustamo īpašumu saglabā tādā pašā stāvoklī, kāds tas bija
   aprakstīšanas brīdī, un kopā ar to pašu kustamo mantu. Nekustamā īpašuma
   pārvaldniekam ir tāda pati atbildība kā šajā likumā noteiktajam kustamās mantas
   glabātājam.

   (4) Apķīlātās vērtslietas un vērtspapīrus zvērināts tiesu izpildītājs izņem un nodod
   mantojuma aizgādnim, bet, ja tāds nav iecelts un zvērināts tiesu izpildītājs pats
   nevar nodrošināt to saglabāšanu, nodod glabāšanā kredītiestādē.

   (5) Naudu zvērināts tiesu izpildītājs izņem un iemaksā savā depozīta kontā, bet, ja
   ir iecelts mantojuma aizgādnis, – aizgādņa norādītajā kontā.

   (6) Lietas, kas ātri bojājas, nekavējoties pārdodamas atbilstoši Civilprocesa likumā
   noteiktajai kustamās mantas pārdošanas kārtībai, bet par tām saņemtā nauda pēc
   izdevumu atskaitīšanas ieskaitāma zvērināta tiesu izpildītāja depozīta kontā.
   Zvērināts tiesu izpildītājs paziņo zvērinātam notāram, kas izsniedzis aicinājumu
   veikt mantojuma apsardzību, par depozīta kontā ieskaitīto naudu, kas saņemta par
   lietu pārdošanu.

   77.^7 pants. Mantojamo naudas līdzekļu apķīlāšanu kredītiestādē zvērināts tiesu
   izpildītājs veic, dodot rīkojumu ieskaitīt attiecīgos naudas līdzekļus (to skaitā
   noguldījumus) zvērināta tiesu izpildītāja depozīta kontā.

   77.^8 pants. Pēc zvērināta notāra aicinājuma izpildes zvērināts tiesu izpildītājs
   sagatavo aktu, kurā norāda visas lietā veiktās darbības un to rezultātu. Aktu
   zvērināts tiesu izpildītājs nosūta zvērinātam notāram, kas izsniedzis aicinājumu
   veikt mantojuma apsardzību.

   77.^9 pants. (1) Ja mantojuma apsardzības darbību veikšanas brīdī mantojuma
   aizgādnis nebija iecelts, pēc mantojuma aizgādņa iecelšanas aizzīmogoto vai apķīlāto
   mantu vai apķīlātos naudas līdzekļus nodod mantojuma aizgādnim.

   (2) Zīmogus zvērināts tiesu izpildītājs noņem mantojuma aizgādņa klātbūtnē. Par
   visām ar zīmogu noņemšanu saistītajām darbībām zvērināts tiesu izpildītājs sastāda
   aktu. Aktu paraksta zvērināta tiesu izpildītāja uzaicinātās klātesošās personas. Ja
   kāda no šīm personām atsakās aktu parakstīt, zvērināts tiesu izpildītājs to norāda
   aktā. Aktu zvērināts tiesu izpildītājs iesniedz zvērinātam notāram, kas izsniedzis
   aicinājumu veikt mantojuma apsardzību.

   (3) Ja manta nodota glabāšanā, zvērināts tiesu izpildītājs dod rīkojumu glabātājam
   nodot mantu vai īpašumus mantojuma aizgādnim.

   (4) Apķīlātos mantojamos naudas līdzekļus, kā arī naudas līdzekļus, kas saņemti par
   tādu lietu pārdošanu, kuras ātri bojājas, zvērināts tiesu izpildītājs pārskaita
   aizgādņa norādītajā bankas kontā.

   (5) Zvērināts tiesu izpildītājs atceļ mantojuma apsardzības līdzekļus pēc tam, kad
   ir segti ar mantojuma apsardzību saistītie izdevumi.

   77.^10 pants. (1) Ar mantojuma apsardzību saistītajos izdevumos ietilpst tiesu
   izpildītāja amata atlīdzība takses apmērā un mantojuma apsardzības darbību veikšanai
   nepieciešamie izdevumi. Nepieciešamie izdevumi ir:

   1) izdevumi, kas saistīti ar paziņojumu un citu dokumentu piegādāšanu un
   izsniegšanu;

   2) izdevumi par mantas glabāšanu un pārvadāšanu;

   3) ceļa izdevumi nokļūšanai mantojuma apsardzības vietā;

   4) samaksa ekspertam;

   5) citi mantojuma apsardzības darbību veikšanai nepieciešamie izdevumi.

   (2) Mantojuma apsardzības darbību veikšanai nepieciešamo izdevumu apmēru nosaka
   atbilstoši normatīvajiem aktiem par izpildu darbību veikšanai nepieciešamajiem
   izdevumiem.

   77.^11 pants. Zvērināta tiesu izpildītāja darbības, veicot mantojuma apsardzību, vai
   atteikumu veikt šādas darbības ieinteresētās personas var pārsūdzēt tiesā atbilstoši
   Civilprocesa likumā noteiktajai sūdzību iesniegšanas kārtībai par zvērināta tiesu
   izpildītāja darbībām sprieduma izpildīšanā.

   Otrā nodaļa
   Valsts nodeva, zvērinātu tiesu izpildītāju darba atlīdzība
   un ar amata darbību saistītie izdevumi

   78.pants. Par izpildu dokumenta iesniegšanu izpildei tā iesniedzējs maksā valsts
   nodevu valsts pamatbudžetā.

   79.pants. Par katru amata darbību (73. un 74.pants), ko veic zvērināts tiesu
   izpildītājs, kā arī par sniegto juridisko palīdzību (75.pants) viņam ir tiesības
   neatkarīgi no valsts nodevas ņemt atlīdzību. Atlīdzības apmēru par zvērināta tiesu
   izpildītāja amata darbībām nosaka atbilstoši taksei. Vienošanās par amata darbību
   atlīdzības apmēru, kas atšķiras no takses, ir aizliegta. Zvērinātu tiesu izpildītāju
   amata atlīdzība apliekama ar pievienotās vērtības nodokli Pievienotās vērtības
   nodokļa likumā noteiktajā apmērā.

   (Ar grozījumiem, kas izdarīti ar 27.01.2011. un 26.11.2015. likumu, kas stājas spēkā
   29.12.2015.)

   80.pants. Zvērinātu tiesu izpildītāju amata atlīdzības takses pēc Tieslietu
   ministrijas priekšlikuma, kas saskaņots ar Latvijas Zvērinātu tiesu izpildītāju
   padomi, nosaka Ministru kabinets.

   (02.09.2004. likuma redakcijā, kas stājas spēkā 07.10.2004.)

   81.pants. Valsts nodevu, zvērināta tiesu izpildītāja amata atlīdzību un ar zvērināta
   tiesu izpildītāja amata darbību saistītos izdevumus iemaksā izpildu dokumenta
   iesniedzējs vai cita ieinteresētā persona.

   82.pants. Sūdzību par zvērināta tiesu izpildītāja sastādīto aprēķinu par amata
   atlīdzību un ar amata darbību saistītajiem izdevumiem izskata rajona (pilsētas)
   tiesa civilprocesuālajā kārtībā.

   VII sadaļa
   Zvērinātu tiesu izpildītāju darbības uzraudzība

   83.pants. (1) Zvērinātu tiesu izpildītāju tiešā uzraudzība piekrīt tai
   apgabaltiesai, kuras darbības teritorijā atrodas viņu amata vieta.

   (2) Uzraudzību par zvērinātu tiesu izpildītāju amata darbībām rajona (pilsētas)
   tiesa veic civilprocesuālajā kārtībā.

   84.pants. (1) Zvērinātu tiesu izpildītāju darbību var pārbaudīt apgabaltiesas
   priekšsēdētāja norīkots tiesnesis. Par veiktās pārbaudes rezultātiem tiesnesis
   informē Latvijas Zvērinātu tiesu izpildītāju padomi.

   (2) Apgabaltiesas priekšsēdētājs var aicināt pārbaudē piedalīties Latvijas Zvērinātu
   tiesu izpildītāju padomes norīkotus zvērinātus tiesu izpildītājus un Latvijas
   Zvērinātu tiesu izpildītāju padomes darbiniekus.

   (Ar grozījumiem, kas izdarīti ar 27.01.2011. likumu, kas stājas spēkā 01.03.2011.)

   84.^1 pants. Latvijas Zvērinātu tiesu izpildītāju padome vismaz reizi gadā nodrošina
   katra zvērināta tiesu izpildītāja grāmatu un izpildu lietu pārbaudi.

   (27.01.2011. likuma redakcijā, kas stājas spēkā 01.03.2011. Pants stājas spēkā
   01.01.2012. Sk. Pārejas noteikumu 27.punktu)

   85.pants. Par zvērināta tiesu izpildītāja darbībā konstatēto pārkāpumu novēršanu
   gādā Latvijas Zvērinātu tiesu izpildītāju padome, dodot zvērinātam tiesu
   izpildītājam norādījumus un ieteikumus, un, ja nepieciešams, izvērtē jautājumu par
   disciplinārlietas ierosināšanu vai ziņo attiecīgajām institūcijām, lai zvērinātu
   tiesu izpildītāju sauktu pie kriminālatbildības.

   (27.01.2011. likuma redakcijā, kas stājas spēkā 01.03.2011.)

   VIII sadaļa
   Zvērinātu tiesu izpildītāju atvaļinājumi

   86.pants. (1) Zvērinātam tiesu izpildītājam ir tiesības uz četru nedēļu ilgu
   ikgadējo atvaļinājumu.

   (2) Darbnespējas gadījumā zvērinātam tiesu izpildītājam var piešķirt ilgāku
   atvaļinājumu, taču ne vairāk kā septiņus mēnešus gadā, bet bērna kopšanai — līdz 18
   mēnešiem.

   87.pants. (1) Atvaļinājumu zvērinātam tiesu izpildītājam piešķir tieslietu ministrs.

   (2) Piešķirot zvērinātam tiesu izpildītājam atvaļinājumu, jānodrošina viņa
   aizvietošana.

   88.pants. (1) Sevišķi steidzamos gadījumos zvērināts tiesu izpildītājs var izmantot
   ārkārtas atvaļinājumu, kas nav ilgāks par trijām dienām, iepriekš neprasot tieslietu
   ministra atļauju. Šādā gadījumā zvērināts tiesu izpildītājs, tiklīdz iespējams,
   paziņo, kādēļ un cik ilgi viņš nav pildījis savus pienākumus.

   (2) Šādos gadījumos zvērināta tiesu izpildītāja amata pienākumus var pildīt
   zvērināta tiesu izpildītāja palīgs.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   89.pants. Zvērināta tiesu izpildītāja palīga atbildība, aizvietojot zvērinātu tiesu
   izpildītāju viņa prombūtnes laikā, kā arī veicot citas šā likuma 111.^3 panta otrajā
   daļā minētās darbības, un zvērināta tiesu izpildītāja atbildība par viņa palīga
   darbību nosakāma saskaņā ar šā likuma 111.^4 un 111.^6 pantu.

   (27.01.2011. likuma redakcijā, kas stājas spēkā 01.03.2011.)

   IX sadaļa
   Zvērinātu tiesu izpildītāju atbrīvošana, atcelšana un atstādināšana

   90.pants. Tieslietu ministrs atbrīvo zvērinātu tiesu izpildītāju no amata pēc viņa
   lūguma vai arī bez šāda lūguma, ja pēdējo 12 mēnešu laikā zvērināts tiesu
   izpildītājs darbnespējas dēļ vairāk nekā septiņus mēnešus pēc kārtas nav pildījis
   savus amata pienākumus.

   91.pants. Zvērinātu tiesu izpildītāju var atcelt no amata ar tieslietu ministra
   rīkojumu vai tiesas spriedumu.

   92.pants. (1) Tieslietu ministrs atceļ no amata zvērinātu tiesu izpildītāju:

   1) kurš šajā likumā noteiktajā termiņā nav noslēdzis apdrošināšanas līgumu
   (35.pants);

   2) kurš noteiktā laikā (28.pants) pēc iecelšanas amatā vai pārcelšanas uz citu amata
   vietu nav sācis pildīt amata pienākumus;

   3) kuram radušies šā likuma 13.panta 1. — 8.punktā norādītie šķēršļi amata
   pildīšanai;

   4) kuram atcelšana piemērota kā disciplinārsods;

   5) kurš nav nokārtojis ārkārtas kvalifikācijas eksāmenu;

   6) kurš nav kārtojis kvalifikācijas eksāmenu vai, atkārtoti kārtojot kvalifikācijas
   eksāmenu, saņēmis negatīvu vērtējumu.

   (2) Tieslietu ministra lēmuma par zvērināta tiesu izpildītāja atcelšanu pārsūdzēšana
   neaptur šā lēmuma izpildi.

   (Ar grozījumiem, kas izdarīti ar 22.12.2005. un 20.12.2007. likumu, kas stājas spēkā
   23.01.2008.)

   93.pants. (1) Tieslietu ministrs zvērinātu tiesu izpildītāju var atstādināt no amata
   darbību veikšanas, ja:

   1) zvērināts tiesu izpildītājs ir aizdomās turētais vai apsūdzētais krimināllietā un
   viņa neatstādināšana var kaitēt valsts vai trešo personu pamatotām interesēm;

   2) viņš pret zvērinātu tiesu izpildītāju ir ierosinājis disciplinārlietu un
   zvērināta tiesu izpildītāja neatstādināšana var kaitēt valsts vai trešo personu
   pamatotām interesēm;

   3) apturēta apdrošināšanas līguma darbība vai šajā likumā noteiktajā termiņā
   zvērināts tiesu izpildītājs nav iesniedzis Latvijas Zvērinātu tiesu izpildītāju
   padomei maksājuma uzdevuma kopiju, kas apliecina, ka ir izdarīts individuālās
   apdrošināšanas prēmijas maksājums;

   4) konstatēts, ka apdrošināšanas līgumā nav ietverti normatīvajos aktos noteiktie
   obligātie nosacījumi.

   (2) Tieslietu ministrs atstādina zvērinātu tiesu izpildītāju no amata darbību
   veikšanas, ja zvērinātam tiesu izpildītājam likumā paredzētajā kārtībā piemērots
   noteiktas nodarbošanās aizliegums.

   (3) Tieslietu ministra lēmuma par zvērināta tiesu izpildītāja atstādināšanu
   pārsūdzēšana neaptur šā lēmuma izpildi.

   (22.12.2005. likuma redakcijā, kas stājas spēkā 17.01.2006.)

   93.^1 pants. (1) Šā likuma 93.panta pirmās daļas 1.punktā un otrajā daļā minētajā
   gadījumā no amata atstādināts zvērināts tiesu izpildītājs var savienot zvērināta
   tiesu izpildītāja amatu ar citu amatu (darbu), ja šī savienošana nerada interešu
   konfliktu, nav pretrunā ar zvērinātu tiesu izpildītāju profesionālās ētikas normām,
   nekaitē zvērinātu tiesu izpildītāju profesijas prestižam, netraucē no zvērināta
   tiesu izpildītāja amata izrietošu pienākumu pildīšanu un ir saņemta tieslietu
   ministra rakstveida atļauja.

   (2) Zvērināts tiesu izpildītājs pirms zvērināta tiesu izpildītāja amata savienošanas
   ar citu amatu (darbu) iesniedz tieslietu ministram rakstveida lūgumu atļaut savienot
   zvērināta tiesu izpildītāja amatu ar citu amatu (darbu), lūgumā norādot šādas ziņas:

   1) motivāciju savienot zvērināta tiesu izpildītāja amatu ar citu amatu (darbu);

   2) informāciju par amatu (darbu), ar kuru zvērināts tiesu izpildītājs vēlas savienot
   zvērināta tiesu izpildītāja amatu, tai skaitā par šāda amata (darba) pienākumiem;

   3) apliecinājumu par šā panta pirmajā daļā norādīto kritēriju izpildi;

   4) apliecinājumu, ka valsts institūcijai sniegtā informācija ir patiesa un ka
   zvērināts tiesu izpildītājs ir informēts par kriminālatbildību par nepatiesu ziņu
   sniegšanu.

   (3) Tieslietu ministrs pirms atļaujas izsniegšanas lūdz Latvijas Zvērinātu tiesu
   izpildītāju padomi sniegt atzinumu par apstākļiem, kas Latvijas Zvērinātu tiesu
   izpildītāju padomei ir zināmi un kas varētu liecināt par šā panta pirmajā daļā
   minēto kritēriju neizpildi, atstādinātajam zvērinātam tiesu izpildītājam savienojot
   zvērināta tiesu izpildītāja amatu ar lūgumā norādīto amatu (darbu).

   (4) Tieslietu ministrs, saņēmis Latvijas Zvērinātu tiesu izpildītāju padomes
   atzinumu, ņemot vērā tajā norādīto un citu viņa rīcībā esošo informāciju, izvērtē
   zvērināta tiesu izpildītāja lūgumā minētā amata (darba) atbilstību šā panta pirmajā
   daļā norādītajiem kritērijiem un pieņem lēmumu par atļaujas izsniegšanu vai par
   atteikumu izsniegt atļauju zvērināta tiesu izpildītāja amata savienošanai ar lūgumā
   minēto amatu (darbu).

   (5) Atteikums izsniegt atļauju nav šķērslis lūguma atkārtotai iesniegšanai, ja ir
   ievēroti šā panta pirmajā daļā noteiktie kritēriji.

   (6) Ja pēc tieslietu ministra lēmuma par atļaujas izsniegšanu zvērinātam tiesu
   izpildītājam savienot zvērināta tiesu izpildītāja amatu ar citu amatu (darbu) spēkā
   stāšanās tieslietu ministra rīcībā nonāk ziņas, ka ir mainījušies tiesiskie un
   faktiskie apstākļi, kas bija par pamatu minētā lēmuma pieņemšanai, un šādu apstākļu
   maiņa nepieļauj turpmāku amatu savienošanu, tieslietu ministrs pieņem lēmumu par
   amatu savienošanas atļaujas atcelšanu. Ja tas nepieciešams lēmuma pieņemšanai,
   tieslietu ministrs var lūgt Latvijas Zvērinātu tiesu izpildītāju padomi sniegt
   atzinumu, vai konstatētie apstākļi varētu radīt risku likumā amatu savienošanas
   pieļaujamībai noteikto kritēriju izpildei.

   (7) Par šā panta ceturtajā un sestajā daļā pieņemto lēmumu tieslietu ministrs paziņo
   zvērinātam tiesu izpildītājam, nosūtot attiecīgo lēmumu uz viņa deklarētās
   dzīvesvietas adresi, un informē Latvijas Zvērinātu tiesu izpildītāju padomi.

   (26.11.2015. likuma redakcijā, kas stājas spēkā 29.12.2015.)

   94.pants. (1) Atstājot zvērināta tiesu izpildītāja amatu, zvērināts tiesu
   izpildītājs sastāda sarakstu par lietvedībā esošajām lietām un grāmatām. Šo sarakstu
   pārbauda un paraksta Latvijas Zvērinātu tiesu izpildītāju padomes pārstāvis, norādot
   datumu. Ja nepieciešams, sarakstu par lietvedībā esošajām lietām un grāmatām sastāda
   Latvijas Zvērinātu tiesu izpildītāju padomes norīkots pārstāvis.

   (2) Atstājot zvērināta tiesu izpildītāja amatu, minētās lietas un grāmatas nododamas
   tieslietu ministra rīkojumā noteiktajam zvērinātam tiesu izpildītājam.

   (3) Šā panta otrajā daļā minētais zvērināts tiesu izpildītājs pēc amatu atstājušā
   zvērināta tiesu izpildītāja lietu pārņemšanas turpina veikt nepieciešamās izpildu
   darbības. Viņam ir saistoši iepriekšējā tiesu izpildītāja sastādītie akti un citi
   dokumenti. Zvērināts tiesu izpildītājs nav atbildīgs par zaudējumiem, kas radušies
   vai nākotnē varētu rasties amatu atstājušā zvērināta tiesu izpildītāja darbības
   rezultātā.

   (Ar grozījumiem, kas izdarīti ar 22.12.2005. un 27.01.2011. likumu, kas stājas spēkā
   01.03.2011.)

   X sadaļa
   Zvērināta tiesu izpildītāja palīga kandidāti un zvērināta tiesu izpildītāja palīgi

   (Sadaļas nosaukums 27.01.2011. likuma redakcijā, kas stājas spēkā 01.03.2011.)

   Pirmā nodaļa
   Zvērināta tiesu izpildītāja palīga kandidāti

   (Nodaļa 27.01.2011. likuma redakcijā, kas stājas spēkā 01.03.2011.)

   95.pants. Par zvērināta tiesu izpildītāja palīga kandidātu var būt persona, kas:

   1) sasniegusi divdesmit viena gada vecumu;

   2) atbilst šā likuma 12.panta 1. un 2.punktā minētajām prasībām;

   3) pēc akreditētas studiju programmas apguves ieguvusi otrā līmeņa augstāko
   profesionālo izglītību tiesību zinātnē vai tiesību maģistra studiju programmā un
   jurista kvalifikāciju vai apgūst tiesību zinātnes šādā programmā.

   96.pants. Par zvērināta tiesu izpildītāja palīga kandidātu nevar būt šā likuma
   13.panta 2., 3., 4., 5., 6., 7., 8. un 9.punktā minētās personas.

   97.pants. (1) Zvērināta tiesu izpildītāja palīga kandidātu, pamatojoties uz
   zvērināta tiesu izpildītāja priekšlikumu, apstiprina amatā Latvijas Zvērinātu tiesu
   izpildītāju padome.

   (2) Pēc apstiprināšanas zvērināta tiesu izpildītāja palīga kandidāta amatā palīga
   kandidāts sagatavojas zvērināta tiesu izpildītāja amata darbību veikšanai,
   darbojoties zvērināta tiesu izpildītāja vadībā un izpildot atsevišķus uzdevumus
   zvērināta tiesu izpildītāja uzraudzībā.

   (3) Zvērināta tiesu izpildītāja palīga kandidāts obligāti piedalās Latvijas
   Zvērinātu tiesu izpildītāju padomes organizētajos kvalifikācijas paaugstināšanas
   pasākumos.

   (4) Gadu pēc apstiprināšanas zvērināta tiesu izpildītāja palīga kandidāta amatā
   palīga kandidāts var kārtot zvērināta tiesu izpildītāja palīga eksāmenu.

   Otrā nodaļa
   Zvērinātu tiesu izpildītāju kandidāti

   (Nodaļa izslēgta ar 22.12.2005. likumu, kas stājas spēkā 17.01.2006.)

   Trešā nodaļa
   Zvērināta tiesu izpildītāja palīga eksāmens un zvērināta tiesu izpildītāja palīgi

   (Nodaļa 27.01.2011. likuma redakcijā, kas stājas spēkā 01.03.2011.)

   111.^1 pants. (1) Latvijas Zvērinātu tiesu izpildītāju padome ne retāk kā reizi gadā
   rīko eksāmenu zvērināta tiesu izpildītāja palīga kandidātiem, kuri vēlas iegūt
   zvērināta tiesu izpildītāja palīga tiesības, ja ir saņemts zvērināta tiesu
   izpildītāja palīga kandidātu iesniegums par atļauju kārtot eksāmenu.

   (2) Zvērināta tiesu izpildītāja palīga kandidāta zināšanas pārbauda Latvijas
   Zvērinātu tiesu izpildītāju padomes izveidota eksaminācijas komisija, piedaloties
   tieslietu ministra pilnvarotai personai.

   (3) Zvērināta tiesu izpildītāja palīga eksāmena rīkošanas kārtību un nepieciešamo
   zināšanu apjomu nosaka Ministru kabinets. Tieslietu ministrs pēc Latvijas Zvērinātu
   tiesu izpildītāju padomes priekšlikuma apstiprina eksāmena jautājumus.

   111.^2 pants. (1) Zvērināta tiesu izpildītāja palīga kandidātus, kuri nokārtojuši šā
   likuma 111.^1 pantā paredzēto eksāmenu un saņēmuši pozitīvu Latvijas Zvērinātu tiesu
   izpildītāju padomes novērtējumu, tieslietu ministrs apstiprina zvērināta tiesu
   izpildītāja palīga amatā.

   (2) Pēc apstiprināšanas amatā zvērināta tiesu izpildītāja palīgs saņem zvērināta
   tiesu izpildītāja palīga amata apliecību un dod solījumu godīgi un apzinīgi pildīt
   savus amata pienākumus. Zvērināta tiesu izpildītāja palīga amata apliecības veidu un
   lietošanas kārtību nosaka Ministru kabinets.

   111.^3 pants. (1) Zvērinātam tiesu izpildītājam var būt vairāki palīgi. Zvērināta
   tiesu izpildītāja palīgs darbojas zvērināta tiesu izpildītāja vadībā un uzraudzībā.

   (2) Zvērināta tiesu izpildītāja palīgs var aizvietot zvērinātu tiesu izpildītāju
   viņa atvaļinājuma un slimības laikā. Pārējā laikā ar katrā konkrētā lietā izsniegtu
   zvērināta tiesu izpildītāja atļauju zvērināta tiesu izpildītāja palīgam ir tiesības:

   1) veikt amata darbības, lai nodrošinātu tiesas un citu institūciju un amatpersonu
   nolēmumu izpildi, izņemot lēmuma pieņemšanu par izpildu lietvedības izbeigšanu, kā
   arī parādnieka kustamās mantas vai nekustamā īpašuma izsoles noturēšanu;

   2) piegādāt tiesas pavēstes un citus dokumentus;

   3) veikt mantas apraksti kopīgas mantas dalīšanas nolūkā vai mantojuma lietā.

   111.^4 pants. (1) Aizvietojot zvērinātu tiesu izpildītāju viņa prombūtnes laikā, kā
   arī veicot citas šā likuma 111.^3 panta otrajā daļā noteiktās amata darbības,
   zvērināta tiesu izpildītāja palīgam ir šajā likumā zvērinātiem tiesu izpildītājiem
   noteiktās tiesības, pienākumi un atbildība.

   (2) Zvērināts tiesu izpildītājs ir solidāri civiltiesiski atbildīgs par zaudējumiem,
   kurus viņa palīgs nodarījis, aizvietojot zvērinātu tiesu izpildītāju viņa prombūtnes
   laikā, kā arī veicot citas šā likuma 111.^3 panta otrajā daļā minētās darbības.

   111.^5 pants. Zvērināta tiesu izpildītāja palīgs obligāti piedalās Latvijas
   Zvērinātu tiesu izpildītāju padomes organizētajos kvalifikācijas paaugstināšanas
   pasākumos, kā arī izpilda visus citus pienākumus, kurus viņam uzliek Latvijas
   Zvērinātu tiesu izpildītāju padome.

   111.^6 pants. (1) Zvērināta tiesu izpildītāja palīgam kā disciplinārsodu šā likuma V
   sadaļas trešajā nodaļā noteiktajā kārtībā var piemērot piezīmi, rājienu, aizliegumu
   pildīt šā likuma 111.^3 panta otrajā daļā minētās darbības uz laiku līdz trim gadiem
   vai atcelšanu no amata.

   (2) Izskatot disciplinārlietu, kas ierosināta pret zvērināta tiesu izpildītāja
   palīgu, šā likuma V sadaļas trešajā nodaļā noteiktajā kārtībā vienlaikus tiek
   izvērtēta arī attiecīgā zvērināta tiesu izpildītāja disciplinārā atbildība par sava
   palīga nepienācīgu uzraudzību un vadību.

   111.^7 pants. (1) Zvērināta tiesu izpildītāja palīgu var atstādināt no amata
   pienākumu pildīšanas saskaņā ar šā likuma 93.panta noteikumiem.

   (2) Tieslietu ministrs atbrīvo zvērināta tiesu izpildītāja palīgu no amata, ja
   zvērināta tiesu izpildītāja palīgs:

   1) lūdz atbrīvot viņu no amata pienākumu pildīšanas pēc paša vēlēšanās;

   2) izbeidzis darba attiecības ar zvērinātu tiesu izpildītāju.

   (3) Tieslietu ministrs atceļ zvērināta tiesu izpildītāja palīgu no amata, ja:

   1) iestājies viens no šā likuma 13.panta 2., 3., 4., 5., 6., 7., 8. un 9.punktā
   paredzētajiem gadījumiem;

   2) atcelšana no amata piemērota kā disciplinārsods.

   (4) Zvērinātam tiesu izpildītājam, kurš izbeidz darba attiecības ar zvērināta tiesu
   izpildītāja palīgu, ir pienākums triju dienu laikā no darba attiecību izbeigšanas
   dienas par to rakstveidā paziņot tieslietu ministram un Latvijas Zvērinātu tiesu
   izpildītāju padomei.

   (5) Tieslietu ministra lēmuma par zvērināta tiesu izpildītāja palīga atstādināšanu
   vai atcelšanu pārsūdzēšana neaptur šā lēmuma izpildi.

   (6) No amata atbrīvots vai atcelts zvērināta tiesu izpildītāja palīgs triju dienu
   laikā no tieslietu ministra lēmuma saņemšanas dienas nodod zvērināta tiesu
   izpildītāja palīga amata apliecību Latvijas Zvērinātu tiesu izpildītāju padomei.

   111.^8 pants. Persona, kura no zvērināta tiesu izpildītāja palīga amata atbrīvota
   saskaņā ar šā likuma 111.^7 panta otro daļu, atsākot pildīt zvērināta tiesu
   izpildītāja palīga amata pienākumus, saņem zvērināta tiesu izpildītāja palīga amata
   apliecību bez atkārtota zvērināta tiesu izpildītāja palīga eksāmena kārtošanas, ja
   no atbrīvošanas dienas pagājis ne vairāk kā viens gads.

   XI sadaļa
   Zvērinātu tiesu izpildītāju korporatīvā darbība
   Pirmā nodaļa
   Latvijas Zvērinātu tiesu izpildītāju kolēģija

   112.pants. Latvijas Zvērinātu tiesu izpildītāju kolēģija ir neatkarīga zvērinātu
   tiesu izpildītāju profesionāla korporācija, kas apvieno visus Latvijā praktizējošus
   zvērinātus tiesu izpildītājus. Tikai Latvijas Zvērinātu tiesu izpildītāju kolēģijai
   ir šajā likumā noteiktās tiesības un pienākumi.

   113.pants. Latvijas Zvērinātu tiesu izpildītāju kolēģija gādā par savas profesijas
   prestižu, veicina zvērinātu tiesu izpildītāju profesionālo izaugsmi, radošo spēju
   izkopšanu un pieredzes gūšanu, lai pildītu šajā likumā un citos normatīvajos aktos
   noteiktos uzdevumus.

   114.pants. Latvijas Zvērinātu tiesu izpildītāju kolēģija ir personu apvienība, kura
   darbojas uz savu statūtu pamata kā pašpārvaldes publisko tiesību autonoms subjekts.

   115.pants. Valsts institūcijām ir pienākums Latvijas Zvērinātu tiesu izpildītāju
   kolēģiju, tāpat kā citas tieslietu iestādes, uzklausīt jautājumos par normatīvo aktu
   un to projektu pilnveidošanu, ievērojot to, ka Latvijas Zvērinātu tiesu izpildītāju
   kolēģija ir organizācija, kas legāli izsaka zvērinātu tiesu izpildītāju viedokli.

   116.pants. Latvijas Zvērinātu tiesu izpildītāju kolēģijas institūcijas ir zvērinātu
   tiesu izpildītāju kopsapulce, Latvijas Zvērinātu tiesu izpildītāju padome un
   revīzijas komisija.

   117.pants. Latvijas Zvērinātu tiesu izpildītāju kolēģijas līdzekļus veido līdzekļi,
   kas tiek maksāti no ieņēmumiem par zvērinātu tiesu izpildītāju amata darbībām un
   sniegto juridisko palīdzību.

   Otrā nodaļa
   Zvērinātu tiesu izpildītāju kopsapulce

   118.pants. (1) Zvērinātu tiesu izpildītāju kopsapulci sasauc Latvijas Zvērinātu
   tiesu izpildītāju padome. Tieslietu ministram ir tiesības Latvijas Zvērinātu tiesu
   izpildītāju padomei izteikt priekšlikumu par nepieciešamību sasaukt zvērinātu tiesu
   izpildītāju kopsapulci.

   (2) Ir gadskārtējās zvērinātu tiesu izpildītāju kopsapulces un ārkārtas zvērinātu
   tiesu izpildītāju kopsapulces. Ārkārtas kopsapulces sasauc pēc vajadzības, to
   sasaukšanu var pieprasīt ne mazāk kā desmitā daļa no visiem zvērinātiem tiesu
   izpildītājiem.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   119.pants. Tikai zvērinātu tiesu izpildītāju kopsapulce:

   1) (izslēgts ar 22.12.2005. likumu);

   2) ievēlē uz trijiem gadiem Latvijas Zvērinātu tiesu izpildītāju padomes
   priekšsēdētāju, priekšsēdētāja vietnieku, padomes locekļus un revīzijas komisiju, kā
   arī divus disciplinārlietu komisijas locekļus;

   3) apstiprina Latvijas Zvērinātu tiesu izpildītāju padomes darbības pārskatu;

   4) apstiprina Latvijas Zvērinātu tiesu izpildītāju padomes kārtējā budžeta un
   iepriekšējā gada budžeta izpildes pārskatu;

   5) pieņem Latvijas Zvērinātu tiesu izpildītāju kolēģijas statūtus, revīzijas
   komisijas nolikumu, ētikas kodeksu;

   6) nosaka kārtību un apmēru, kādā zvērinātiem tiesu izpildītājiem un zvērinātu tiesu
   izpildītāju palīgiem izdarāmi maksājumi Latvijas Zvērinātu tiesu izpildītāju
   kolēģijas uzturēšanai no ieņēmumiem par zvērināta tiesu izpildītāja amata darbību
   veikšanu un juridiskās palīdzības sniegšanu;

   7) apstiprina zvērinātu tiesu izpildītāju reklāmas noteikumus.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   120.pants. Zvērinātu tiesu izpildītāju kopsapulce ir lemttiesīga, ja uz to
   ieradusies vismaz puse no visiem zvērinātiem tiesu izpildītājiem.

   121.pants. (1) Ja zvērinātu tiesu izpildītāju kopsapulcē nav kvoruma un tādēļ nav
   notikušas Latvijas Zvērinātu tiesu izpildītāju padomes vēlēšanas, padome ne vēlāk kā
   mēneša laikā sasauc jaunu kopsapulci, kura ir lemttiesīga, ja uz to ieradusies ne
   mazāk kā trešā daļa no visiem zvērinātiem tiesu izpildītājiem.

   (2) Ja uz atkārtoto kopsapulci ierodas mazāk nekā trešā daļa no visiem zvērinātiem
   tiesu izpildītājiem, par to sastāda protokolu, jaunas vēlēšanas nerīko un padome
   saglabā savas pilnvaras līdz nākamajai gadskārtējai kopsapulcei.

   122.pants. Zvērinātu tiesu izpildītāju kopsapulci vada personas, kuras šim nolūkam
   no sava vidus ievēlē sanākušie zvērināti tiesu izpildītāji.

   123.pants. Latvijas Zvērinātu tiesu izpildītāju padomes vēlēšanas zvērinātu tiesu
   izpildītāju kopsapulcē rīkojamas pēc tam, kad kopsapulce ir apspriedusi Latvijas
   Zvērinātu tiesu izpildītāju padomes darbības pārskatu un iepriekšējā gada budžeta
   izpildes pārskatu.

   (Ar grozījumiem, kas izdarīti ar 20.12.2007. likumu, kas stājas spēkā 23.01.2008.)

   124.pants. (1) Latvijas Zvērinātu tiesu izpildītāju padomi, tās priekšsēdētāju,
   priekšsēdētāja vietnieku un revīzijas komisiju kopsapulce ievēlē no zvērinātu tiesu
   izpildītāju vidus, aizklāti balsojot, ar vienkāršu klātesošo balsu vairākumu.

   (2) Pārējos jautājumus kopsapulce izlemj, atklāti balsojot, ar vienkāršu klātesošo
   balsu vairākumu.

   125.pants. Jaunievēlētā Latvijas Zvērinātu tiesu izpildītāju padome savus pienākumus
   sāk pildīt ne vēlāk kā pēc divām nedēļām no ievēlēšanas dienas.

   Trešā nodaļa
   Latvijas Zvērinātu tiesu izpildītāju padome
   un revīzijas komisija

   126.pants. (1) Latvijas Zvērinātu tiesu izpildītāju padome ir Latvijas zvērinātu
   tiesu izpildītāju pārstāvības un uzraudzības institūcija, kā arī Latvijas Zvērinātu
   tiesu izpildītāju kolēģijas pārvaldes un izpildu institūcija.

   (2) Latvijas Zvērinātu tiesu izpildītāju padomē ir septiņi locekļi.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   127.pants. Latvijas Zvērinātu tiesu izpildītāju padome:

   1) sargā zvērinātu tiesu izpildītāju amata godu un cieņu;

   2) pārzina Latvijas Zvērinātu tiesu izpildītāju kolēģijas organizatoriskās lietas;

   3) pārstāv Latvijas Zvērinātu tiesu izpildītāju kolēģiju un izsaka zvērinātu tiesu
   izpildītāju viedokli attiecībās ar valsts un pašvaldību institūcijām, citām iestādēm
   un amatpersonām un sniedz atzinumus likumdošanas un zvērinātu tiesu izpildītāju
   prakses jautājumos;

   4) lemj par ieteikumu iecelšanai zvērināta tiesu izpildītāja un zvērināta tiesu
   izpildītāja palīga amatā, kā arī par ieteikumu tieslietu ministram atbrīvot, atcelt
   vai atstādināt no zvērināta tiesu izpildītāja un zvērināta tiesu izpildītāja palīga
   amata;

   5) (izslēgts ar 22.12.2005. likumu);

   6) nosaka par eksāmenu saņemto naudas līdzekļu izlietošanas kārtību;

   7) uzrauga zvērinātu tiesu izpildītāju un zvērinātu tiesu izpildītāju palīgu
   darbību, kompetences ietvaros izskata par viņiem saņemtās sūdzības un iesniegumus,
   šajā likumā noteiktajos gadījumos ierosina disciplinārlietas;

   8) pārzina zvērinātu tiesu izpildītāju palīgu apmācību;

   9) gādā par to zvērinātu tiesu izpildītāju un zvērinātu tiesu izpildītāju palīgu
   lietvedībā esošo lietu nokārtošanu, kuri miruši, bez vēsts pazuduši, saslimuši vai
   citu iemeslu dēļ paši nevar kārtot savas profesionālās darbības lietas;

   10) pēc apgabaltiesas priekšsēdētāja vai tieslietu ministra pieprasījuma, pēc savas
   iniciatīvas vai disciplinārlietu komisijas lūguma norīko zvērinātus tiesu
   izpildītājus vai Latvijas Zvērinātu tiesu izpildītāju padomes darbiniekus zvērināta
   tiesu izpildītāja profesionālās darbības pārbaudei;

   11) izskata un pieņem lēmumus citos jautājumos, kas attiecas uz zvērinātu tiesu
   izpildītāju darbību, kā arī apstiprina tiesu izpildītāju darbības metodiku un citus
   ar zvērinātu tiesu izpildītāju darbību saistītus iekšējos normatīvos aktus;

   12) saņemot šā likuma 65.panta 4.punktā minēto lēmumu, izskaidro zvērinātam tiesu
   izpildītājam viņa rīcības nepareizību.

   (Ar grozījumiem, kas izdarīti ar 22.12.2005. un 20.12.2007. likumu, kas stājas spēkā
   23.01.2008.)

   128.pants. Latvijas Zvērinātu tiesu izpildītāju padomes sēdes ir pilntiesīgas, ja
   tajās piedalās ne mazāk kā puse no visiem padomes locekļiem, to skaitā arī padomes
   priekšsēdētājs vai viņa vietnieks.

   129.pants. (1) Latvijas Zvērinātu tiesu izpildītāju padomes pilnvaras beidzas ar
   jaunievēlētās Latvijas Zvērinātu tiesu izpildītāju padomes sanākšanu (125.pants).

   (2) Latvijas Zvērinātu tiesu izpildītāju padomes locekļa pilnvarojums beidzas līdz
   ar viņa atcelšanu vai atteikšanos no zvērināta tiesu izpildītāja amata vai padomes
   locekļa pienākumu pildīšanas.

   (Ar grozījumiem, kas izdarīti ar 22.12.2005. likumu, kas stājas spēkā 17.01.2006.)

   130.pants. Latvijas Zvērinātu tiesu izpildītāju padomei ir zīmogs ar papildināto
   mazo valsts ģerboni un Latvijas Zvērinātu tiesu izpildītāju padomes nosaukumu.
   Latvijas Zvērinātu tiesu izpildītāju padome atrodas Rīgā.

   131.pants. Latvijas Zvērinātu tiesu izpildītāju padomes locekļiem ir tiesības no
   padomes budžeta saņemt komandējuma naudu un atlīdzību par citiem izdevumiem, kas
   radušies, pildot padomes locekļa amata pienākumus.

   132.pants. (1) Latvijas Zvērinātu tiesu izpildītāju padomes finansiālo darbību
   kontrolē revīzijas komisija.

   (2) Revīzijas komisijas darbību regulē revīzijas komisijas nolikums, ko apstiprina
   zvērinātu tiesu izpildītāju kopsapulce.

   XII sadaļa
   Zvērinātu tiesu izpildītāju finansiālā darbība

   133.pants. Zvērināti tiesu izpildītāji piekopj brīvo profesiju.

   134.pants. (1) Zvērinātu tiesu izpildītāju profesionālā darbība (prakse) ir
   intelektuāls darbs, un tā mērķis nav peļņas gūšana.

   (2) Zvērinātu tiesu izpildītāju prakse tiek organizēta tikai šajā likumā noteiktajā
   kārtībā.

   135.pants. (1) Zvērināti tiesu izpildītāji savu praksi uzsāk tikai pēc viņu
   iekļaušanas zvērinātu tiesu izpildītāju sarakstā.

   (2) Tieslietu ministrs par to paziņo Valsts ieņēmumu dienestam.

   (3) (Izslēgta ar 22.12.2005. likumu)

   (Ar grozījumiem, kas izdarīti ar 22.12.2005. un 17.01.2013. likumu, kas stājas spēkā
   01.07.2013.)

   136.pants. Latvijas teritorijā piedāvāt veikt tiesu izpildītāja amata darbības un
   tās reklamēt ir tiesīgi vienīgi Latvijas zvērināti tiesu izpildītāji.

   137.pants. (1) Zvērināti tiesu izpildītāji praktizē tikai individuāli.

   (2) Savā profesionālajā darbībā zvērināti tiesu izpildītāji ir finansiāli
   patstāvīgi.

   (3) Sadarbība ar citiem zvērinātiem tiesu izpildītājiem pieļaujama tehniskajos un
   saimnieciskajos jautājumos.

   138.pants. Zvērināti tiesu izpildītāji praktizē tieši un personiski, izņemot šā
   likuma 111.^3 panta otrajā daļā minētos gadījumus.

   (Ar grozījumiem, kas izdarīti ar 22.12.2005. un 27.01.2011. likumu, kas stājas spēkā
   01.03.2011.)

   139.pants. Zvērināti tiesu izpildītāji uz darba līguma pamata var pieņemt darbā
   tehnisko, saimniecisko un konsultatīvo personālu, par kura darbību viņi ir atbildīgi
   un kuram ir aizliegts veikt tiesu izpildītāja amata darbības un sniegt juridisko
   palīdzību (73. — 75.pants).

   140.pants. (1) Zvērināti tiesu izpildītāji kārto savu ieņēmumu un izdevumu uzskaiti.

   (2) Ieņēmumus no zvērināta tiesu izpildītāja prakses veido:

   1) maksājumi par amata darbību veikšanu un juridiskās palīdzības sniegšanu
   (atlīdzība);

   2) maksājumi ar tiesas un citu institūciju nolēmumu izpildi un citu zvērināta tiesu
   izpildītāja profesionālo darbību saistīto izdevumu segšanai.

   (3) Zvērināta tiesu izpildītāja izdevumus veido:

   1) izdevumi, kas saistīti ar tiesas un citu institūciju nolēmumu izpildi un citu
   zvērināta tiesu izpildītāja profesionālo darbību;

   2) izdevumi, kas saistīti ar prakses vietas uzturēšanu, darba atlīdzību, komandējuma
   izdevumi un citi tamlīdzīgi izdevumi;

   3) citi šajā likumā un citos likumos noteiktie maksājumi.

   141.pants. Zvērināti tiesu izpildītāji likumā noteiktajā kārtībā izdara valsts
   sociālās apdrošināšanas iemaksas, kā arī maksā citus nodokļus.

   141.^1 pants. (1) Maksājumus, kas saistīti ar tiesas un citu institūciju nolēmumu
   izpildi, personas veic ar pārskaitījumu uz zvērināta tiesu izpildītāja depozīta
   kontu Valsts kasē vai nododot skaidru naudu zvērinātam tiesu izpildītājam apmaiņā
   pret kvīti par skaidras naudas pieņemšanu.

   (2) Maksājumus, kas saistīti ar citu zvērināta tiesu izpildītāja amata un
   profesionālo darbību, personas veic ar pārskaitījumu uz zvērināta tiesu izpildītāja
   saimnieciskās darbības kontu vai nododot skaidru naudu zvērinātam tiesu izpildītājam
   apmaiņā pret Valsts ieņēmumu dienestā reģistrētu kvīti par skaidras naudas
   pieņemšanu.

   (26.11.2015. likuma redakcijā, kas stājas spēkā 29.12.2015.)

   142.pants. Zvērinātam tiesu izpildītājam ir stingrās uzskaites kvīšu grāmatiņa
   naudas iemaksu pieņemšanai.

   143.pants. (1) Zvērināts tiesu izpildītājs, pieņemot skaidru naudu, izsniedz kvīti.

   (2) Kvīti par skaidras naudas pieņemšanu aizpilda divos eksemplāros. Pirmo
   eksemplāru, kas ir apstiprināts ar zvērināta tiesu izpildītāja ģerboņzīmogu,
   izsniedz maksātājam pret parakstu, bet otrais eksemplārs paliek kvīšu grāmatiņā.

   (3) Kvīts nav derīga bez šādiem rekvizītiem:

   1) izpildu lietas numurs un parādnieks vai norāde uz citu profesionālo darbību (74.
   un 75.pants);

   2) kvīts izsniegšanas datums;

   3) saņemtā summa, izteikta ar cipariem un vārdiem;

   4) maksātājs (vārds, uzvārds);

   5) maksātāja paraksts;

   6) zvērināta tiesu izpildītāja paraksts;

   7) zvērināta tiesu izpildītāja ģerboņzīmogs uz kvīts pirmā eksemplāra.

   XIII sadaļa
   Depozītu summu uzskaites un izmaksas kārtība

   144.pants. (1) Zvērināts tiesu izpildītājs uz sava vārda Valsts kasē atver depozīta
   kontu, kurā tiek glabāti no parādniekiem piedzītie naudas līdzekļi un citas summas,
   kas pienākas ieinteresētajām personām (depozītu summas). Depozītu summu saņemšana un
   izmaksa atļauta tikai zvērināta tiesu izpildītāja depozīta kontā Valsts kasē.

   (2) Zvērināts tiesu izpildītājs paziņo Latvijas Zvērinātu tiesu izpildītāju padomei
   sava depozīta konta numuru. Informāciju par zvērināta tiesu izpildītāja depozīta
   kontu Latvijas Zvērinātu tiesu izpildītāju padome publicē Latvijas Zvērinātu tiesu
   izpildītāju padomes mājaslapā internetā.

   (3) Ja no parādniekiem piedzītie naudas līdzekļi un citas summas, kas pienākas
   ieinteresētajām personām, depozīta kontā saņemtas ārvalstu valūtā, tās tiek
   konvertētas uz euro saskaņā ar grāmatvedībā izmantojamo ārvalstu valūtas kursu
   dienā, kad naudas līdzekļi saņemti depozīta kontā. Ja naudas līdzekļu izmaksa no
   depozīta konta veicama ārvalstu valūtā, izmaksājamā summa tiek konvertēta uz
   ārvalstu valūtu saskaņā ar grāmatvedībā izmantojamo ārvalstu valūtas kursu dienā,
   kad naudas līdzekļi izmaksājami.

   (14.04.2011. likuma redakcijā ar grozījumiem, kas izdarīti ar 12.09.2013. likumu,
   kas stājas spēkā 01.01.2014.)

   145.pants. (1) Uz naudas līdzekļiem, kas atrodas zvērināta tiesu izpildītāja
   depozīta kontā (144.panta pirmā daļa), nevar vērst piedziņu zvērināta tiesu
   izpildītāja parādu segšanai, un šie naudas līdzekļi zvērināta tiesu izpildītāja
   nāves gadījumā neietilpst mantojuma masā.

   (2) Ja zvērināts tiesu izpildītājs tiek atbrīvots vai atcelts no amata, kā arī
   zvērināta tiesu izpildītāja nāves gadījumā zvērināts tiesu izpildītājs, kuram ar
   tieslietu ministra rīkojumu uzdots pildīt amata pienākumus vakantā iecirknī, Valsts
   kasē uz sava vārda atver jaunu depozīta kontu. Valsts kase slēdz no amata atbrīvotā,
   atceltā vai mirušā zvērināta tiesu izpildītāja depozīta kontu un pārskaita depozīta
   konta atlikumu uz jauno depozīta kontu Valsts kasē. Ja zvērināts tiesu izpildītājs
   atstādināts no amata pienākumu veikšanas vai atrodas prombūtnē citu iemeslu dēļ, ar
   depozīta kontā esošajām depozītu summām rīkojas ar tieslietu ministra rīkojumu
   noteiktais zvērināts tiesu izpildītājs vai zvērināta tiesu izpildītāja palīgs.

   (Ar grozījumiem, kas izdarīti ar 27.01.2011. un 14.04.2011. likumu, kas stājas spēkā
   01.06.2011.)

   146.pants. (1) Zvērināts tiesu izpildītājs katram gadam kārto atsevišķu depozītu
   summu uzskaites grāmatu. Depozītu summu uzskaites grāmata ir ar sanumurētām lapām un
   caurauklota. Pirms ierakstu izdarīšanas tā caurauklojuma vietā nostiprināta ar
   Latvijas Zvērinātu tiesu izpildītāju padomes zīmogu. Latvijas Zvērinātu tiesu
   izpildītāju padomes priekšsēdētāja pilnvarota persona to paraksta un izdara atzīmi
   par cauraukloto lapu skaitu.

   (2) Depozītu summu uzskaites grāmatu var kārtot arī elektroniski. Kārtējā gada
   ietvaros elektroniski uzkrāto informāciju zvērināts tiesu izpildītājs līdz nākamā
   gada 1.februārim izdrukā, sanumurē, caurauklo un iesniedz Latvijas Zvērinātu tiesu
   izpildītāju padomē parakstīšanai un apzīmogošanai ar Latvijas Zvērinātu tiesu
   izpildītāju padomes zīmogu.

   (3) Depozītu summu uzskaites grāmatā naudas līdzekļu atlikumam jāsakrīt ar naudas
   līdzekļu atlikumu depozīta kontā. Ieraksti depozītu summu uzskaites grāmatā tiek
   dalīti pa mēnešiem. Ja zvērināts tiesu izpildītājs depozītu summu uzskaites grāmatu
   kārto rakstveidā, viņš katra mēneša sākumā aprēķina un ar depozīta konta izrakstu
   salīdzina atlikuma summu iepriekšējā mēneša pirmajā un pēdējā datumā zvērināta tiesu
   izpildītāja depozīta kontā, atsevišķi norādot kopējo summu, kas saņemta un kas
   izmaksāta iepriekšējā mēneša laikā. Ja zvērināts tiesu izpildītājs depozītu summu
   uzskaites grāmatu kārto elektroniski, viņš katra mēneša sākumā aprēķina un ar
   depozīta konta izrakstu salīdzina atlikuma summu iepriekšējā mēneša pirmajā un
   pēdējā datumā zvērināta tiesu izpildītāja depozīta kontā.

   (4) Depozītu summas, kas iepriekšējā gada 31.decembrī paliek atlikumā zvērināta
   tiesu izpildītāja depozīta kontā, ieraksta nākamā gada depozītu summu uzskaites
   grāmatas sākumā kā atlikumu. Katru saņemto depozītu summu norāda atsevišķi tāpat kā
   iepriekšējā gada depozītu summu uzskaites grāmatā.

   (14.04.2011. likuma redakcijā, kas stājas spēkā 01.06.2011.)

   147.pants. Depozītu summu uzskaites grāmatas aizpildīšanas kārtība ir šāda:

   1) katru ierakstu numurē pēc kārtas;

   2) norāda datumu, kad naudas summa ieskaitīta zvērināta tiesu izpildītāja kontā;

   3) norāda izpildu lietas numuru. Ja vienlaikus ir iemaksāta summa par vairākām
   izpildu lietām, norāda visu izpildu lietu numurus;

   4) norāda iemaksas dokumenta nosaukumu un numuru;

   5) norāda parādnieku (vārdu, uzvārdu — fiziskajai personai, nosaukumu — juridiskajai
   personai), turpat arī iemaksātāju, ja tas nav parādnieks, kā arī izdara atzīmi, ja
   minētā summa ir iemaksāta par pārdoto mantu;

   6) norāda piedzinēju (vārdu, uzvārdu — fiziskajai personai, nosaukumu — juridiskajai
   personai), kā arī saņēmēja vārdu, uzvārdu vai nosaukumu, ja tas nav piedzinējs, un
   ziņas par pilnvarojumu;

   7) norāda iemaksāto naudas summu;

   8) norāda izmaksas dokumenta nosaukumu, numuru un izmaksas datumu;

   9) norāda izmaksājamo summu (ja saņēmēji ir vairāki, summu attiecīgi sadala, izdarot
   ierakstus citu zem cita atbilstoši saņēmēja vārdam, uzvārdam vai nosaukumam);

   10) gada beigās norāda atlikumu.

   148.pants.

   (Izslēgts ar 22.12.2005. likumu, kas stājas spēkā 17.01.2006.)

   149.pants. Par savlaicīgu un pareizu ierakstu izdarīšanu depozītu summu uzskaites
   grāmatā, atbilstošo dokumentu aizpildīšanu un glabāšanu, kā arī par ierakstu
   atbilstību depozīta konta izrakstam ir atbildīgs zvērināts tiesu izpildītājs.

   (22.12.2005. likuma redakcijā ar grozījumiem, kas izdarīti ar 14.04.2011. likumu,
   kas stājas spēkā 01.06.2011.)

   150.pants. Depozītu summu uzskaites grāmatā aizliegts izdarīt aizkrāsojumus un
   neatrunātus labojumus.

   151.pants.

   (Izslēgts ar 22.12.2005. likumu, kas stājas spēkā 17.01.2006.)

   152.pants. (1) Nauda piedzinējam tiek izmaksāta no zvērināta tiesu izpildītāja
   depozīta konta ar pārskaitījumu uz piedzinēja maksājumu kontu.

   (2) Visu naudas dokumentu norakstiem ir jābūt izpildu lietā.

   (3) Naudas līdzekļi, kas piedzīti no parādnieka un nododami piedzinējam, pārskaitāmi
   piedzinējam septiņu dienu laikā no dienas, kad tie ieskaitīti zvērināta tiesu
   izpildītāja depozīta kontā, ja nav objektīvu iemeslu, kuru dēļ naudas līdzekļu
   pārskaitīšana atliekama.

   (Ar grozījumiem, kas izdarīti ar 27.01.2011. un 14.04.2011. likumu, kas stājas spēkā
   01.06.2011.)

   152.^1 pants. Tieslietu ministrijai un Latvijas Zvērinātu tiesu izpildītāju padomei
   normatīvajos aktos noteikto funkciju veikšanai ir tiesības saņemt ziņas par
   zvērinātu tiesu izpildītāju depozīta kontos reģistrētiem maksājumiem.

   (14.04.2011. likuma redakcijā, kas stājas spēkā 01.06.2011.)

   XIV sadaļa
   Darba organizatoriskie noteikumi un lietvedība

   153.pants. Zvērināts tiesu izpildītājs nosūta visiem attiecīgās apgabaltiesas
   darbības teritorijā esošo rajonu (pilsētu) tiesu priekšsēdētājiem, zemesgrāmatu
   nodaļu priekšniekiem, publisko reģistru vadītājiem, apgabaltiesas priekšsēdētājam,
   kā arī tieslietu ministram un Latvijas Zvērinātu tiesu izpildītāju padomei sava
   paraksta un zīmoga nospieduma, kā arī sava palīga paraksta paraugu.

   154.pants. (1) Zvērināts tiesu izpildītājs nosaka pieņemšanas laiku.

   (2) Zvērināta tiesu izpildītāja pienākums ir nodrošināt apmeklētāju pieņemšanu
   jautājumos par konkrētu tiesas un citu institūciju nolēmumu izpildi un izpildu
   dokumentu pieņemšanu vismaz astoņas stundas nedēļā.

   (3) Tieslietu ministrs pēc saskaņošanas ar Latvijas Zvērinātu tiesu izpildītāju
   padomi var atļaut vai arī uzlikt par pienākumu zvērinātam tiesu izpildītājam
   noteiktās nedēļas vai mēneša dienās ierasties amata pienākumu pildīšanai tuvākās
   apkaimes pilsētās vai ciemos, lai nodrošinātu visām personām iespēju tikties ar
   zvērinātu tiesu izpildītāju.

   155.pants. (1) Akti un dokumenti sastādāmi valsts valodā, naudas summas norādāmas
   euro, bet mēri un svari — atbilstoši metriskajai sistēmai.

   (1^1) Ja piedzenamā summa izpildu dokumentā norādīta ārvalstu valūtā, zvērināts
   tiesu izpildītājs amata atlīdzības takses apmēru euro aprēķina saskaņā ar
   grāmatvedībā izmantojamo ārvalstu valūtas kursu dienā, kad izpildu dokuments
   iesniegts izpildei.

   (2) Visos aktos jābūt šādiem rekvizītiem:

   1) akta sastādīšanas datums, mēnesis un gads, bet, ja nepieciešams, — arī sīkāks
   laika apzīmējums;

   2) zvērināta tiesu izpildītāja amata nosaukums, amata un prakses vieta, vārds un
   uzvārds;

   3) akta taisīšanas vietas adrese;

   4) akta reģistra numurs;

   5) zvērināta tiesu izpildītāja paraksts.

   (3) Uz izdodamiem aktiem zvērināts tiesu izpildītājs uzspiež ģerboņzīmogu.

   (4) Uz vairākām lapām rakstīto aktu lappuses numurē un katru lappusi apliecina ar
   zvērināta tiesu izpildītāja parakstu. Ja akta sastādīšanā piedalās puses, liecinieki
   vai amatpersonas, arī tās paraksta aktu.

   (5) Ja aktos tiek minētas fiziskās personas, norāda to vārdu, uzvārdu un
   dzīvesvietu, bet, ja nepieciešams, arī personas kodu. Ja personas kodu vai
   dzīvesvietu nav iespējams noskaidrot, zvērināts tiesu izpildītājs to norāda aktā.

   (6) Sastādot aktus attiecībā uz juridiskajām personām, zvērināts tiesu izpildītājs
   pārbauda to tiesībspēju, rīcībspēju un pārstāvja pilnvarojumu.

   (7) Labojumus, svītrojumus un piemetinājumus atzīmē akta beigās pirms parakstiem.

   (Ar grozījumiem, kas izdarīti ar 27.01.2011. un 12.09.2013. likumu, kas stājas spēkā
   01.01.2014.)

   156.pants. Lietu nomenklatūru un glabāšanas termiņus, kā arī zvērinātu tiesu
   izpildītāju lietvedības un statistiskās uzskaites kārtību nosaka Ministru kabinets.

   (20.12.2007. likuma redakcijā, kas stājas spēkā 23.01.2008.)

   156.^1 pants. (1) Zvērināti tiesu izpildītāji, veicot amata darbības, lieto Izpildu
   lietu reģistru.

   (2) Izpildu lietu reģistra un tā programmnodrošinājuma īpašniece ir Latvijas valsts.

   (3) Izpildu lietu reģistra pārzinis un turētājs ir Tiesu administrācija.

   (4) Ministru kabinets nosaka Izpildu lietu reģistra izveidošanas, uzturēšanas un
   izmantošanas kārtību, kā arī minimālo tajā iekļaujamās informācijas apjomu.

   (5) Izpildu lietu reģistrā iekļautā informācija ir ierobežotas pieejamības
   informācija.

   (27.01.2011. likuma redakcijā ar grozījumiem, kas izdarīti ar 17.01.2013. likumu,
   kas stājas spēkā 01.07.2013.)

   157.pants. Izpildei iesniegtam izpildu dokumentam ir jābūt oriģinālam. Ja izpildei
   tiek iesniegts lēmuma noraksts, tam jābūt apstiprinātam ar tiesas, tiesneša vai tās
   institūcijas amatpersonas parakstu (atšifrējums) un zīmogu, kura izsniegusi izpildu
   dokumentu.

   158.pants. (1) Visus izpildei pakļautos izpildu dokumentus reģistrē izpildu lietu
   uzskaites grāmatā.

   (2) Atbilstoši izdarītajam ierakstam katram izpildu dokumentam reģistrē izpildu
   lietu ar atbilstošu numuru, norādot izpildu lietas numuru augošā secībā gada laikā
   un izpildu lietas reģistrācijas gadu.

   (3) Par piešķirto izpildu lietas kārtas numuru izpildu dokumentā izdara atzīmi.

   159.pants. Kļūdaini piesūtītus izpildu dokumentus atļauts pārsūtīt vai nosūtīt citam
   zvērinātam tiesu izpildītājam šādos gadījumos:

   1) lietās, kurās piedzinējs ir valsts;

   2) krimināllietās par mantas konfiskāciju, naudas soda piedziņu un citām mantiskām
   piedziņām;

   3) lietās par to ārvalstu tiesu nolēmumu izpildi, kuri atzīti Latvijā saskaņā ar
   Civilprocesa likuma normām, ja piedzinējs atrodas ārpus Latvijas.

   160.pants. (1) Izpildu lietā jābūt visiem dokumentiem par tiesu izpildītāja
   veiktajām darbībām, tajā skaitā kvīšu norakstiem par skaidrā naudā saņemtajiem
   maksājumiem.

   (2) Izpildītu izpildu dokumentu atstāj izpildu lietā, par izpildi paziņojot tiesai,
   institūcijai vai amatpersonai, kas izsniegusi izpildu dokumentu.

   (3) Zvērināts tiesu izpildītājs pēc piedzinēja, parādnieka un šā likuma 52.panta
   otrajā daļā norādīto personu pieprasījuma, kā arī tad, ja tas ir nepieciešams amata
   darbību veikšanai, sagatavo viņa lietvedībā esošo dokumentu norakstus, izrakstus vai
   kopijas un apliecina to pareizību.

   (Ar grozījumiem, kas izdarīti ar 27.01.2011. likumu, kas stājas spēkā 01.03.2011.)

   161.pants. Izpildu dokumenti nosūtāmi ierakstītā pasta sūtījumā.

   162.pants. Zvērinātu tiesu izpildītāju dokumentu saglabāšanas un iznīcināšanas
   kārtību nosaka Latvijas Zvērinātu tiesu izpildītāju padome pēc saskaņošanas ar
   Latvijas Nacionālo arhīvu.

   (Ar grozījumiem, kas izdarīti ar 17.01.2013. likumu, kas stājas spēkā 01.07.2013.)

   163.pants. Izpildu lietās esošos dokumentus un citus zvērināta tiesu izpildītāja
   rīcībā esošos dokumentus viņš glabā saskaņā ar Arhīvu likumu, lietvedību
   regulējošiem normatīvajiem aktiem un Latvijas Zvērinātu tiesu izpildītāju padomes
   norādījumiem.

   (Ar grozījumiem, kas izdarīti ar 22.12.2005. un 17.01.2013. likumu, kas stājas spēkā
   01.07.2013.)

   Pārejas noteikumi

   1. Tieslietu ministrijas Tiesu izpildītāju departamenta tiesu izpildītāju darbības
   un viņu sastādītie akti ir spēkā, ja tie sastādīti līdz 2003.gada 1.janvārim, bet ar
   tieslietu ministra rīkojumu iecelto zvērinātu tiesu izpildītāju aizvietotāju
   darbības un viņu sastādītie akti — līdz tiesu izpildītāja atbrīvošanai no amata, ja
   tie atbilst likumam, kas bijis spēkā šo izpildu darbību veikšanas un aktu
   sastādīšanas brīdī.

   2. Tieslietu ministrijai:

   1) ar 2002.gada 1.novembri pārtraukt tiesu izpildītāju un citu tiesu izpildītāju
   kantoru darbinieku pieņemšanu darbā;

   2) organizēt tiesu izpildītāju lietvedībā esošo izpildu lietu un tiesu izpildītāju
   kantora depozīta kontā esošo naudas līdzekļu pieņemšanu no atbildīgajām personām un
   nodošanu zvērinātiem tiesu izpildītājiem atbilstoši noteiktajam iecirkņu
   sadalījumam;

   3) 2002.gada novembrī un decembrī Tieslietu ministrijas Tiesu izpildītāju
   departamenta darbiniekiem un tiesu izpildītājiem, kas pieteikušies uz izsludinātajām
   zvērinātu tiesu izpildītāju amata vietām, organizēt mācības šā likuma, Civilprocesa
   likuma un citu normatīvo aktu piemērošanā, kā arī zvērināta tiesu izpildītāja
   prakses organizācijā.

   3. Tieslietu ministram:

   1) līdz 2002.gada 1.novembrim noteikt zvērinātu tiesu izpildītāju skaitu, viņu amata
   vietas, iecirkņus un to robežas, kā arī izsludināt to laikrakstā "Latvijas
   Vēstnesis";

   2) līdz 2003.gada 1.janvārim par zvērinātiem tiesu izpildītājiem iecelt Tieslietu
   ministrijas Tiesu izpildītāju departamenta darbiniekus un tiesu izpildītājus, kuri
   ir pieteikušies uz izsludinātajām amata vietām un atestēti;

   3) līdz 2003.gada 1.februārim sasaukt zvērinātu tiesu izpildītāju kopsapulci.

   4. Tieslietu ministrijas Tiesu izpildītāju departamenta darbinieku un tiesu
   izpildītāju atestāciju pirms iecelšanas zvērināta tiesu izpildītāja amatā veic
   tieslietu ministra izveidota atestācijas komisija, vērtējot viņu atbilstību šā
   likuma 12. un 13.panta prasībām, kā arī vērtējot atsauksmes par viņu iepriekšējo
   darbu un apmācības rezultātus. Tiesu izpildītāju departamenta darbiniekus un tiesu
   izpildītājus atļauts atestēt arī tad, ja attiecīgā persona nav sasniegusi divdesmit
   piecu gadu vecumu vai arī tai nav augstākās profesionālās vai akadēmiskās
   izglītības, bet tā sekmīgi mācās universitātes tipa augstskolā tiesību zinātņu
   programmā.

   5. Līdz Latvijas Zvērinātu tiesu izpildītāju padomes darbības uzsākšanai tai likumā
   noteiktās funkcijas veic Tieslietu ministrija.

   6. (Izslēgts ar 22.12.2005. likumu, kas stājas spēkā 17.01.2006.)

   7. (Izslēgts ar 27.01.2011. likumu, kas stājas spēkā 01.03.2011.)

   8. Līdz 2003.gada 1.aprīlim tieslietu ministrs, saskaņojot ar Latvijas Zvērinātu
   tiesu izpildītāju padomi, nosaka kārtību, kādā Latvijas Zvērinātu tiesu izpildītāju
   padomei nododama īpašumā bez atlīdzības valsts kustamā manta, kas likuma spēkā
   stāšanās dienā ir Tieslietu ministrijas Tiesu izpildītāju departamenta un tiesu
   izpildītāju kantoru lietošanā. Latvijas Zvērinātu tiesu izpildītāju padome šo mantu
   nodod zvērinātiem tiesu izpildītājiem prakses uzsākšanai.

   9. Lai nodrošinātu zvērinātu tiesu izpildītāju nepārtrauktu darbu un iedzīvotāju
   apkalpošanu, zvērinātiem tiesu izpildītājiem līdz 2004.gada 31.decembrim ir tiesības
   nomāt Tieslietu ministrijas tiesu izpildītāju kantoru telpas ar līdzšinējiem
   nosacījumiem, izmantojot tur esošos sakaru līdzekļus.

   10. Zvērināts tiesu izpildītājs, pārņemot bijušā Tieslietu ministrijas Tiesu
   izpildītāju departamenta tiesu izpildītāja lietas, turpina veikt nepieciešamās
   izpildu darbības. Viņam ir saistoši iepriekšējā tiesu izpildītāja sastādītie akti un
   citi dokumenti. Zvērināts tiesu izpildītājs nav atbildīgs par zaudējumiem, kas
   radušies vai nākotnē varētu rasties bijušā Tieslietu ministrijas Tiesu izpildītāju
   departamenta tiesu izpildītāja darbības rezultātā.

   11. Šā likuma 33.panta noteikums par grupas apdrošināšanas līgumu piemērojams ar
   2004.gada 1.janvāri.

   12. Šā likuma 12.panta 4.punkta "b" apakšpunkts stājas spēkā 2012.gada 1.janvārī un
   piemērojams personām, kuras tiek ieceltas amatā pēc 2012.gada 1.janvāra.

   13. Personām, kuras mācās akreditētā studiju programmā, lai iegūtu otrā līmeņa
   augstāko profesionālo izglītību tiesību zinātnē un jurista kvalifikāciju vai
   zvērināta tiesu izpildītāja amatā ieceltas bez otrā līmeņa augstākās profesionālās
   izglītības tiesību zinātnē un jurista kvalifikācijas, attiecīgā izglītība iegūstama
   ne vēlāk kā līdz 2010.gada 1.septembrim.

   (Ar grozījumiem, kas izdarīti ar 02.09.2004. likumu, kas stājas spēkā 07.10.2004.)

   14. (Izslēgts ar 02.09.2004. likumu, kas stājas spēkā 07.10.2004.)

   15. Līdz Ministru kabineta noteikumu spēkā stāšanās dienai, bet ne ilgāk kā līdz
   2004.gada 31.decembrim ir spēkā Tieslietu ministrijas 2003.gada 10.janvāra
   instrukcija "Zvērinātu tiesu izpildītāju amata atlīdzības takses", Tieslietu
   ministrijas 2003.gada 10.janvāra instrukcija "Minimālā apdrošināšanas summa
   zvērinātu tiesu izpildītāju individuālajam apdrošināšanas līgumam un apdrošināšanas
   līguma obligātie noteikumi" un Tieslietu ministrijas 2004.gada 4.februāra
   instrukcija "Minimālā apdrošināšanas summa zvērinātu tiesu izpildītāju grupas
   apdrošināšanas līgumam un apdrošināšanas līguma obligātie noteikumi".

   (02.09.2004. likuma redakcijā, kas stājas spēkā 07.10.2004.)

   16. Tieslietu ministrs līdz 2006.gada 31.jūlijam pieņem lēmumu par zvērinātu tiesu
   izpildītāju eksāmena rīkošanu tiem zvērinātu tiesu izpildītāju aizvietotājiem, kuri
   atbilst šādiem kritērijiem:

   1) līdz 2005.gada 1.janvārim sekmīgi apgūst tiesību zinātnes valsts akreditētā
   programmā augstskolā;

   2) līdz 2005.gada 1.janvārim nav piemērots vairāk kā viens disciplinārsods.

   (22.12.2005. likuma redakcijā, kas stājas spēkā 17.01.2006.)

   17. Tos zvērinātu tiesu izpildītāju aizvietotājus, kuri nokārto šo pārejas noteikumu
   16.punktā minēto eksāmenu, tieslietu ministrs ieceļ zvērināta tiesu izpildītāja
   amatā. Tie zvērinātu tiesu izpildītāju aizvietotāji, kuri neatbilst minētajiem
   kritērijiem, nepiesakās uz eksāmenu vai nenokārto to, tiek atcelti no zvērināta
   tiesu izpildītāja aizvietotāja amata un var pretendēt uz zvērināta tiesu izpildītāja
   amatu vispārējā kārtībā.

   (22.12.2005. likuma redakcijā, kas stājas spēkā 17.01.2006.)

   18. Šo noteikumu 16.punktā minēto eksamināciju veic atbilstoši Tiesu izpildītāju
   likuma noteikumiem par eksamināciju.

   (22.12.2005. likuma redakcijā, kas stājas spēkā 17.01.2006.)

   19. Šā likuma 73.panta pirmās daļas 9.punkts, kas nosaka tiesu izpildītāju pienākumu
   izpildīt nolēmumus par starptautisko organizāciju noteikto sankciju piespiedu
   izpildi, stājas spēkā 2007.gada 1.janvārī.

   (22.12.2005. likuma redakcijā, kas stājas spēkā 17.01.2006.)

   20. Ministru kabinets līdz 2008.gada 1.jūlijam izdod šā likuma 32.^6 panta pirmajā
   daļā minētos noteikumus.

   (20.12.2007. likuma redakcijā, kas stājas spēkā 23.01.2008.)

   21. Šā likuma III sadaļas trešās nodaļas normas un citas šā likuma normas, kas
   regulē zvērinātu tiesu izpildītāju regulāro kvalifikācijas eksāmenu un ārkārtas
   kvalifikācijas eksāmenu norisi, piemērojamas no 2008.gada 1.jūlija.

   (20.12.2007. likuma redakcijā, kas stājas spēkā 23.01.2008.)

   22. Regulāro kvalifikācijas eksāmenu kārto visi zvērināti tiesu izpildītāji, kuri
   nodevuši zvērestu līdz 2004.gada 1.janvārim. Zvērināti tiesu izpildītāji, kuri
   nodevuši zvērestu pēc 2004.gada 1.janvāra, regulāro kvalifikācijas eksāmenu pirmo
   reizi kārto ne vēlāk kā šā likuma 32.^1 panta pirmajā daļā noteiktajā termiņā.

   (20.12.2007. likuma redakcijā, kas stājas spēkā 23.01.2008.)

   23. Zvērināti tiesu izpildītāji, kuri iekļauti eksaminācijas komisijas sastāvā un
   kuriem atbilstoši šo pārejas noteikumu 22.punktam ir iestājies kvalifikācijas
   eksāmena kārtošanas termiņš, kvalifikācijas eksāmenu kārto nākamajā gadā.

   (20.12.2007. likuma redakcijā, kas stājas spēkā 23.01.2008.)

   24. Šā likuma 17.panta trešā daļa piemērojama arī tiem zvērinātiem tiesu
   izpildītājiem, kuri atcelti no zvērināta tiesu izpildītāja amata, pamatojoties uz šo
   pārejas noteikumu 13.punktu.

   (27.01.2011. likuma redakcijā, kas stājas spēkā 01.03.2011.)

   25. Personām, kuras sākušas pildīt zvērināta tiesu izpildītāja palīga amata
   pienākumus līdz 2011.gada 28.februārim un kuras nav nokārtojušas zvērināta tiesu
   izpildītāja palīga eksāmenu, amatā nostrādātais laiks ieskaitāms šā likuma 97.panta
   ceturtajā daļā minētajā termiņā.

   (27.01.2011. likuma redakcijā, kas stājas spēkā 01.03.2011.)

   26. Šā likuma 32.^9 pants stājas spēkā 2011.gada 1.jūnijā.

   (27.01.2011. likuma redakcijā, kas stājas spēkā 01.03.2011.)

   27. Šā likuma 84.^1 un 156.^1 pants stājas spēkā 2012.gada 1.janvārī.

   (27.01.2011. likuma redakcijā, kas stājas spēkā 01.03.2011.)

   28. Līdz attiecīgo šajā likumā paredzēto Ministru kabineta noteikumu spēkā stāšanās
   dienai, bet ne ilgāk kā līdz 2011.gada 31.maijam piemērojami Ministru kabineta
   2007.gada 9.janvāra noteikumi Nr.42 “Noteikumi par zvērināta tiesu izpildītāja
   palīga eksāmena kārtību un nepieciešamo zināšanu apjomu”, ciktāl tie nav pretrunā ar
   šo likumu.

   (27.01.2011. likuma redakcijā, kas stājas spēkā 01.03.2011.)

   29. Zvērināta tiesu izpildītāja palīgi, kuri nokārtojuši šā likuma 111.^1 pantā
   paredzēto eksāmenu līdz Ministru kabineta noteikumu spēkā stāšanās dienai (šā likuma
   111.^2 panta otrā daļa), saņem tieslietu ministra apstiprinātu zvērināta tiesu
   izpildītāja palīga amata apliecību atbilstoši kārtībai, kāda bija noteikta līdz
   2011.gada 28.februārim, un saņemtās apliecības ir derīgas līdz 2011.gada 31.maijam.

   (27.01.2011. likuma redakcijā, kas stājas spēkā 01.03.2011.)

   30. Zvērināts tiesu izpildītājs nodrošina depozīta konta atvēršanu Valsts kasē un
   visu zvērināta tiesu izpildītāja depozīta kontā kredītiestādē esošo no parādnieka
   piedzīto naudas līdzekļu un citu summu, kas pienākas ieinteresētajām personām,
   pārskaitīšanu uz zvērināta tiesu izpildītāja depozīta kontu Valsts kasē līdz
   2011.gada 1.jūlijam.

   (14.04.2011. likuma redakcijā, kas stājas spēkā 01.06.2011.)

   31. Dokumentos, kurus zvērināts tiesu izpildītājs izdod pēc depozīta konta
   atvēršanas Valsts kasē, kā zvērināta tiesu izpildītāja norēķinu rekvizīti no
   parādniekiem piedzenamo naudas līdzekļu un citu summu, kas pienākas ieinteresētajām
   personām, pārskaitīšanai zvērinātam tiesu izpildītājam norādāms tikai zvērināta
   tiesu izpildītāja depozīta konts Valsts kasē. Dokumentos, kurus zvērināts tiesu
   izpildītājs ir izdevis līdz depozīta konta atvēršanai Valsts kasē, ietvertā
   informācija par zvērināta tiesu izpildītāja norēķinu rekvizītiem kredītiestādē
   dokumenta adresātam ir saistoša līdz 2012.gada 30.jūnijam, ja zvērināts tiesu
   izpildītājs nav paziņojis par norēķinu rekvizītu maiņu.

   (14.04.2011. likuma redakcijā, kas stājas spēkā 01.06.2011.)

   32. Depozītu summas, kas saņemtas depozīta kontā kredītiestādē pēc tam, kad
   zvērināts tiesu izpildītājs atvēris depozīta kontu Valsts kasē, pārskaitāmas uz
   zvērināta tiesu izpildītāja depozīta kontu Valsts kasē septiņu dienu laikā no
   dienas, kad tās saņemtas zvērināta tiesu izpildītāja depozīta kontā kredītiestādē.
   Zvērināts tiesu izpildītājs depozīta kontu kredītiestādē slēdz līdz 2012.gada
   30.jūnijam.

   (14.04.2011. likuma redakcijā, kas stājas spēkā 01.06.2011.)

   33. Pēc depozīta konta atvēršanas Valsts kasē zvērināts tiesu izpildītājs iekārto
   depozīta kontā Valsts kasē esošo summu uzskaites grāmatu atbilstoši šā likuma
   146.panta pirmajai daļai un noslēdz depozītu summu uzskaites grāmatu depozīta kontam
   kredītiestādē. Summas, kuras paliek atlikumā depozīta kontā kredītiestādē, zvērināts
   tiesu izpildītājs ieraksta depozīta kontā Valsts kasē esošo summu uzskaites grāmatas
   sākumā kā atlikumu.

   (14.04.2011. likuma redakcijā, kas stājas spēkā 01.06.2011.)

   34. Grozījums par šā likuma 73.panta pirmās daļas 9.punkta izslēgšanu stājas spēkā
   vienlaikus ar Starptautisko un Latvijas Republikas nacionālo sankciju likumu.

   (04.02.2016. likuma redakcijā, kas stājas spēkā 29.02.2016.)

   Likums stājas spēkā 2003.gada 1.janvārī.

   Likums Saeimā pieņemts 2002.gada 24.oktobrī.
   Valsts prezidente V.Vīķe-Freiberga
   Rīgā 2002.gada 13.novembrī
   © Oficiālais izdevējs "Latvijas Vēstnesis"
