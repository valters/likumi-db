<html>
<head>
<META http-equiv="Content-Type" content="text/html; charset=UTF-8">
<title>LawDiff report</title>
<link href="../diff.css" type="text/css" rel="stylesheet">
</head>
<body>
<div class="diff-topbar">
<table class="diffpage-html-firstlast">
<tr>
<td style="text-align: center; font-size: 110%;"><a class="diffpage-html-a" href="#">LawDiff</a> report.
        </td>
</tr>
</table>
</div>[IMG]<br>
Publicēts:<br>
"Latvijas Vēstnesis", 274/276 (989/991), 21.10.1997., "Ziņotājs", 22, 27.11.1997.<br>
Izdevējs: SaeimaVeids: likumsPieņemts: 01.10.1997.Stājas spēkā: 04.11.1997.<br>

<span class="diff-tag-removed" id="removed1" title="#removed1">Attēlotā redakcija: 13.</span><span class="diff-tag-removed" id="removed2" title="#removed2">03.</span><span class="diff-tag-added" id="added1" title="#added1">Attēlotā redakcija: 01.</span><span class="diff-tag-added" id="added2" title="#added2">07.</span>2001.<span class="diff-tag-removed" id="removed3" title="#removed3"> - 30.</span><span class="diff-tag-removed" id="removed4" title="#removed4">06.</span><span class="diff-tag-removed" id="removed5" title="#removed5">2001.</span><span class="diff-tag-added" id="added3" title="#added3"> - 31.</span><span class="diff-tag-added" id="added4" title="#added4">12.</span><span class="diff-tag-added" id="added5" title="#added5">2003.</span> Vēsturiskā<br>
Grozījumi:<br>
20.12.1999. likums / LV, 7 (1918), 10.01.2000. / Stājas spēkā 24.01.2000. 20.06.2000. likums / LV, 250/251 (2161/2162), 05.07.2000. / Stājas spēkā 19.07.2000. 17.07.2000. likums / LV, 263/265 (2174/2176), 19.07.2000. / Stājas spēkā 19.07.2000. 15.02.2001. likums / LV, 32 (2419), 27.02.2001. / Stājas spēkā 13.03.2001.<br>
Satura rādītājs:<br>

<br>
  &bull;&nbsp;<br>
    I nodaļa Vispārīgie noteikumi<br>

<br>
       &bull;&nbsp;1.pants. Likumā lietotie termini<br>
       &bull;&nbsp;2.pants. Likuma mērķis<br>
       &bull;&nbsp;3.pants. Ceļu satiksmes tiesiskais pamats<br>
       &bull;&nbsp;4.pants. Ceļu satiksmes pārvalde un šā likuma izpildes nodrošināšana<br>

<br>
  &bull;&nbsp;<br>
    II nodaļa Satiksmes drošības pamatnoteikumi uz ceļiem<br>

<br>
       &bull;&nbsp;5.pants. Prasības attiecībā uz ceļu aprīkošanu<br>
       &bull;&nbsp;6.pants. Ceļa pārvaldītāja pienākumi<br>
       &bull;&nbsp;7.pants. Ceļu būvniecības, remonta un rekonstrukcijas projektēšana<br>
       &bull;&nbsp;8.pants. Satiksmes ierobežošana vai aizliegums<br>

<br>
  &bull;&nbsp;<br>
    III nodaļa Transportlīdzekļi un to reģistrācija<br>

<br>
       &bull;&nbsp;9.pants. Transportlīdzekļu izmantošana ceļu satiksmē<br>
       &bull;&nbsp;10.pants. Transportlīdzekļu reģistrācija<br>
       &bull;&nbsp;11.pants. Transportlīdzekļu reģistrēšanai nepieciešamie dokumenti<br>
       &bull;&nbsp;12.pants. Īpašuma tiesības apliecinoši dokumenti<br>
       &bull;&nbsp;13.pants. Transportlīdzekļa reģistrācijas apliecība<br>
       &bull;&nbsp;14.pants. Transportlīdzekļa atsavināšanas aizlieguma un komercķīlas atzīmes reģistrācija<br>
       &bull;&nbsp;15.pants. Transportlīdzekļu konstrukcija un pārbūve<br>
       &bull;&nbsp;16.pants. Transportlīdzekļu valsts tehniskā apskate<br>
       &bull;&nbsp;17.pants. Operatīvie transportlīdzekļi<br>
       &bull;&nbsp;18.pants. Transportlīdzekļu ekspluatācijas aizliegums<br>

<br>
  &bull;&nbsp;<br>
    IV nodaļa Ceļu satiksmes dalībnieku pienākumi un tiesības<br>

<br>
       &bull;&nbsp;19.pants. Ceļu satiksmes dalībnieku vispārīgie pienākumi un tiesības<br>
       &bull;&nbsp;20.pants. Transportlīdzekļu īpašnieku, valdītāju un turētāju pienākumi un tiesības<br>
       &bull;&nbsp;21.pants. Pilnvarojumi darbībām ar transportlīdzekļiem<br>
       &bull;&nbsp;22.pants. Transportlīdzekļu vadītāji<br>
       &bull;&nbsp;23.pants. Transportlīdzekļu vadītāja apliecību kategorijas, kuras dod tiesības vadīt attiecīgus mehāniskos transportlīdzekļus<br>
       &bull;&nbsp;24.pants. Transportlīdzekļu vadītāju un atsevišķu kategoriju ceļu satiksmes dalībnieku vecuma ierobežojumi<br>
       &bull;&nbsp;25.pants. Transportlīdzekļu vadītāja pienākumi<br>
       &bull;&nbsp;26.pants. Transportlīdzekļu vadītāja tiesības<br>
       &bull;&nbsp;27.pants. Ceļu satiksmes dalībnieku rīcība ceļu satiksmes negadījumos<br>
       &bull;&nbsp;28.pants. Transportlīdzekļu, arī traktortehnikas, vadīšanas aizliegums<br>
       &bull;&nbsp;29.pants. Transportlīdzekļu vadīšanas tiesību atņemšana<br>
       &bull;&nbsp;30.pants.<span class="diff-tag-removed" id="removed6" title="#removed6"> Transportlīdzekļu vadītāja apliecības izņemšana uz laiku<br>

</span><span class="diff-tag-added" id="added6" title="#added6"> Transportlīdzekļu vadītāja apliecības aizturēšana uz laiku<br>

</span>       &bull;&nbsp;30.^1 pants. Transportlīdzekļa vadītāja nosūtīšana uz veselības pirmstermiņa pārbaudi<br>

<br>
  &bull;&nbsp;<br>
    V nodaļa C1, D1, C un D kategorijas vadītāju apliecībām atbilstošu automobiļu vadītāju darba un atpūtas laiks<br>

<br>
       &bull;&nbsp;31.pants. Prasības attiecībā uz transportlīdzekļu vadītāju darba un atpūtas laika ievērošanu<br>
       &bull;&nbsp;32.pants. Pieļaujamais transportlīdzekļa vadīšanas ilgums<br>
       &bull;&nbsp;33.pants. Maksimālais pieļaujamais nepārtrauktas transportlīdzekļa vadīšanas ilgums<br>
       &bull;&nbsp;34.pants. Izņēmuma gadījumi<br>
       &bull;&nbsp;35.pants. Starptautiskie autotransporta pārvadājumi<br>

<br>
  &bull;&nbsp;<br>
    VI nodaļa Ceļu satiksmes organizācija<br>

<br>
       &bull;&nbsp;36.pants. Ceļu satiksmes organizācijas mērķis<br>
       &bull;&nbsp;37.pants. Ceļu satiksmes organizācijas pamatnoteikums<br>
       &bull;&nbsp;38.pants. Ceļu satiksmes organizācijas tehniskie līdzekļi<br>
       &bull;&nbsp;39.pants. Plānošana un projektēšana<br>
       &bull;&nbsp;40.pants. Uz ceļa vai tā tiešā tuvumā veicamo darbību saskaņošana<br>
       &bull;&nbsp;41.pants. Ceļu satiksmes regulēšana un uzraudzība<br>
       &bull;&nbsp;42.pants. Uz ceļa strādājošo personu pienākumi<br>

<br>
  &bull;&nbsp;<br>
    VII nodaļa Atbildība<br>

<br>
       &bull;&nbsp;43.pants. Atbildība par ceļu satiksmes drošību reglamentējošu aktu prasību pārkāpšanu<br>
       &bull;&nbsp;44.pants. Zaudējuma atlīdzināšana<br>

<br>
  &bull;&nbsp;<br>
    VIII nodaļa Papildu noteikumi<br>

<br>
       &bull;&nbsp;45.pants. Izņēmuma gadījumi<br>
       &bull;&nbsp;46.pants. Noteikumu spēks attiecībā uz ārvalstu pilsoņiem un bezvalstniekiem<br>
       &bull;&nbsp;47.pants. Noteikumi transportlīdzekļu vadītājiem, kas ierodas Latvijā no ārvalstīm vai ieved Latvijā transportlīdzekļus<br>
       &bull;&nbsp;48.pants. Starptautisko līgumu piemērošana<br>

<br>
  &bull;&nbsp;<br>
    Pārejas noteikumi<br>

<br>
       &bull;&nbsp;1. punkts<br>
       &bull;&nbsp;2. punkts<br>
       &bull;&nbsp;3. punkts<br>

<br>
Saeima ir pieņēmusi un Valsts<br>
prezidents izsludina šādu likumu:<br>
Ceļu satiksmes likums<br>
I nodaļa<br>
Vispārīgie noteikumi<br>

<br>
1.pants. Likumā lietotie termini<br>

<br>
Likumā ir lietoti šādi termini:<br>

<br>
1) ceļa īpašnieks &mdash; valsts, pašvaldība, fiziskā vai juridiskā persona, kurai attiecīgais ceļš pieder uz īpašuma tiesību pamata;<br>

<br>
2) ceļa pārvaldītājs &mdash; īpašnieks vai cita fiziskā vai juridiskā persona, kurai attiecīgais ceļš nodots pārvaldījumā (pārziņā);<br>

<br>
3) ceļš &mdash; jebkura satiksmei izbūvēta teritorija (autoceļš, iela, prospekts, šķērsiela un tamlīdzīgas teritorijas visā platumā, ieskaitot brauktuvi, ietves, nomales, sadalošās joslas un saliņas). Ceļa kompleksā ietilpst ceļš, mākslīgās būves (tilti, satiksmes pārvadi, tuneļi, caurtekas, ūdens novadīšanas ietaises, atbalsta sienas un citas būves), ceļu inženierbūves (pasažieru sabiedrisko transportlīdzekļu pieturvietas un paviljoni, bremzēšanas un paātrinājuma joslas, transportlīdzekļu stāvvietas, atpūtas laukumi, veloceliņi un ietves, ceļu sakaru un apgaismojuma līnijas un citas inženierbūves), satiksmes organizācijas tehniskie līdzekļi (ceļa zīmes, luksofori, signālstabiņi, aizsargbarjeras, gājēju barjeras, vertikālie un horizontālie ceļa apzīmējumi un citi tehniskie līdzekļi);<br>

<br>
4) ceļu drošības audits &mdash; Ceļu satiksmes drošības direkcijas veikta oficiāla, neatkarīga un sistemātiska projektu (arī būvprojektu) un ceļu tīkla pārbaudes procedūra, kurā no satiksmes drošības viedokļa novērtē potenciālās bīstamās vietas, kur var veidoties konfliktsituācijas, kā arī esošās bīstamās vietas un posmus un par kuras rezultātiem sastāda audita atzinumu;<br>

<br>
5) ceļu satiksme &mdash; attiecības, kas rodas, pārvietojoties pa ceļiem ar transportlīdzekļiem vai bez tiem;<br>

<br>
6) ceļu satiksmes dalībnieks &mdash; jebkura persona, kas atrodas uz ceļa vai tieši piedalās ceļu satiksmē;<br>

<br>
7) ceļu satiksmes negadījums &mdash; ceļu satiksmē noticis nelaimes gadījums, kurā iesaistīts vismaz viens transportlīdzeklis un kura rezultātā cilvēks gājis bojā, viņam nodarīti miesas bojājumi vai arī nodarīti zaudējumi fiziskajai vai juridiskajai personai vai videi;<br>

<br>
8) Ceļu satiksmes noteikumi &mdash; Ministru kabineta normatīvais akts, kas nosaka ceļu satiksmes kārtību un ir saistošs visām fiziskajām un juridiskajām personām;<br>

<br>
9) diennakts tumšais laiks &mdash; laiks no vakara krēslas iestāšanās līdz rīta krēslas izzušanai;<br>

<br>
10) gājējs &mdash; persona, kas pārvietojas pa ceļu kājām vai invalīdu ratiņos. Šis termins neattiecas uz personām, kas veic darbus uz ceļa braucamās daļas;<br>

<br>
11) mehāniskais transportlīdzeklis &mdash; pašgājējs transportlīdzeklis, arī traktortehnika, kas pārvietojas pa ceļu ar savu enerģiju, izņemot mopēdus un sliežu transportlīdzekļus;<br>

<br>
12) mopēds &mdash; divriteņu vai trīsriteņu transportlīdzeklis ar motoru, kura darba tilpums ir mazāks par 50 kubikcentimetriem un konstrukcijā paredzētais maksimālais ātrums nepārsniedz 50 kilometrus stundā;<br>

<br>
13) motocikls &mdash; divriteņu mehāniskais transportlīdzeklis ar blakusvāģi vai bez tā. Šis termins attiecas arī uz sniega motocikliem;<br>

<br>
14) nepietiekama redzamība &mdash; tādi laikapstākļi (migla, lietus, sniegs un tamlīdzīgi apstākļi), kuru dēļ redzamība uz ceļa ir tuvāka par 300 metriem, arī mijkrēslis;<br>

<br>
15) operatīvais transportlīdzeklis &mdash; mehāniskais transportlīdzeklis, kuram noteiktā kārtībā piešķirts operatīvā transportlīdzekļa statuss un kurš piedalās ceļu satiksmē ar ieslēgtu mirgojošu zilu vai sarkanu bākuguni un speciālu skaņu signālu;<br>

<br>
16) pasažieris &mdash; persona, kas atrodas transportlīdzeklī vai uz tā (izņemot transportlīdzekļa vadītāju), kā arī persona, kas iekāpj transportlīdzeklī vai uzkāpj uz tā, izkāpj no transportlīdzekļa vai nokāpj no tā;<br>

<br>
17) pašmasa &mdash; atbilstoši valsts standartam nokomplektēta transportlīdzekļa masa kopā ar vadītāju, bet bez pasažieriem un kravas;<br>

<br>
18) piekabe (puspiekabe) &mdash; transportlīdzeklis, kas paredzēts braukšanai savienojumā ar mehānisko transportlīdzekli. Šis termins neattiecas uz motociklu blakusvāģiem;<br>

<br>
19) pilna masa &mdash; izgatavotāja noteikta transportlīdzekļa maksimālā pieļaujamā masa kopā ar vadītāju, pasažieriem un kravu. Vilcējam ar piekabi pilna masa ir vilcēja un piekabes pilnu masu summa, bet vilcējam ar puspiekabi &mdash; vilcēja pašmasas, pasažieru masas un puspiekabes pilnas masas summa;<br>

<br>
20) starptautiskie autotransporta pārvadājumi &mdash; jebkuri pārvadājumi ar autotransporta līdzekļiem, šķērsojot vismaz vienas valsts robežu;<br>

<br>
21) traktortehnika &mdash; traktors, kombains vai cita speciāla pašgājēja mašīna ar iekšdedzes motoru, ja tā nav būvēta uz automobiļa bāzes;<br>

<br>
22) tramvajs &mdash; transportlīdzeklis, kas paredzēts braukšanai pa sliedēm savienojumā ar ārēju elektroenerģijas padeves avotu. Šis termins neattiecas uz elektrovilcieniem;<br>

<br>
23) transportlīdzeklis &mdash; ierīce, kas pēc savas konstrukcijas paredzēta braukšanai pa ceļiem ar motora palīdzību vai bez motora;<br>

<br>
24) transportlīdzekļa īpašnieks &mdash; fiziskā vai juridiskā persona, kurai pieder transportlīdzeklis. Par valsts vai pašvaldības transportlīdzekļa īpašnieku šā likuma izpratnē uzskatāma juridiskā persona, uz kuras vārda reģistrēts transportlīdzeklis;<br>

<br>
25) transportlīdzekļa turētājs &mdash; fiziskā vai juridiskā persona, kura uz tiesiska pamata (mantas īres, nomas, patapinājuma līgums u.c.) lieto transportlīdzekli. Par transportlīdzekļa turētāju nav uzskatāma persona, kas transportlīdzekli lieto uz dienesta vai darba tiesisko attiecību pamata;<br>

<br>
26) transportlīdzekļa uzskaites tehniskie dati &mdash; tehnisko datu kopums, kas nepieciešams transportlīdzekļa uzskaitei: reģistrācijas numurs, marka, modelis, izlaiduma gads, agregātu (šasijas, virsbūves, motora) numuri, krāsa, pilna masa, pašmasa un tips;<br>

<br>
27) transportlīdzekļa vadītāja veselības pirmstermiņa pārbaude &mdash; veselības pārbaude, lai noteiktu medicīnisko pretindikāciju esamību, ja transportlīdzekļa vadītājs transportlīdzekli ir vadījis alkoholisko dzērienu, narkotisko, psihotropo vai citu apreibinošu vielu iespaidā vai ir pamatotas aizdomas, ka transportlīdzekļa vadītājam ir medicīniskās pretindikācijas transportlīdzekļa vadīšanai (slimība, trauma);<br>

<br>
28) transportlīdzekļa vadītājs &mdash; fiziskā persona, kas vada transportlīdzekli vai apmāca vadīt transportlīdzekli personu, kurai nav atbilstošas kategorijas transportlīdzekļa vadīšanas tiesību. Šis jēdziens uz personu, kura ir vadījusi transportlīdzekli, attiecas līdz tam brīdim, kad šo transportlīdzekli sāk vadīt cita persona;<br>

<br>
29) transportlīdzekļa valdītājs &mdash; persona, kuras tiesiskā valdījumā ir transportlīdzeklis uz mantojuma tiesību pamata;<br>

<br>
30) tricikls un kvadricikls &mdash; attiecīgi trīsriteņu vai četrriteņu mehāniskais transportlīdzeklis, kura izgatavotāja noteiktais maksimālais ātrums pārsniedz 50 kilometrus stundā vai kuram ir iekšdedzes motors ar 50 kubikcentimetru vai lielāku darba tilpumu (arī jebkurš cita tipa atbilstīgas jaudas motors) un kura pašmasa nepārsniedz 550 kilogramus;<br>

<br>
31) trolejbuss &mdash; transportlīdzeklis, kas paredzēts braukšanai pa ceļu savienojumā ar ārēju elektroenerģijas padeves avotu;<br>

<br>
32) velosipēds &mdash; transportlīdzeklis, kuru ar savu muskuļu spēku virza cilvēks, kas atrodas uz tā (izņemot invalīdu ratiņus);<br>

<br>
33) vilcējs &mdash; mehāniskais transportlīdzeklis, kas brauc savienojumā ar piekabi (puspiekabi).<br>

<br>
(Ar grozījumiem, kas izdarīti ar 15.02.2001. likumu, kas stājas spēkā 13.03.2001.)<br>

<br>
2.pants. Likuma mērķis<br>

<br>
Šā likuma mērķis ir:<br>

<br>
1) noteikt ceļu satiksmes norises un ceļu satiksmes drošības organizatoriskos un tiesiskos pamatus Latvijā, lai aizsargātu cilvēku dzīvību un veselību, vidi, kā arī fiziskajām un juridiskajām personām piederošo mantu;<br>

<br>
2) regulēt mehānisko transportlīdzekļu īpašuma, turējuma un lietošanas tiesību iegūšanu, kā arī transportlīdzekļu īpašnieku, turētāju un lietotāju atbildību.<br>

<br>
3.pants. Ceļu satiksmes tiesiskais pamats<br>

<br>
Ceļu satiksmes tiesiskais pamats ir šis likums un citi likumi, Ceļu satiksmes noteikumi un citi Ministru kabineta normatīvie akti, valsts standarti, kā arī starptautiskie līgumi, kuru dalībvalsts ir Latvija.<br>

<br>
4.pants. Ceļu satiksmes pārvalde un šā likuma izpildes nodrošināšana<br>

<br>
(1) Ceļu satiksmes vispārējo pārvaldi realizē Ministru kabinets un pašvaldības atbilstoši savai kompetencei.<br>

<br>
(2) Ceļu satiksmes pārvaldi atbilstoši savai kompetencei realizē Satiksmes ministrija, Iekšlietu ministrija, Zemkopības ministrija un to pakļautībā, pārraudzībā un pārziņā esošas iestādes vai uzņēmumi.<br>

<br>
(3) Satiksmes ministrija veic valsts uzraudzību pār likumu un citu normatīvo aktu ievērošanu ceļu satiksmes drošības jomā, kā arī izsniedz licences transportlīdzekļu vadītāju sagatavošanai un mehānisko transportlīdzekļu un to piekabju mazumtirdzniecībai. Satiksmes ministrs izdod ar ceļu satiksmes drošību saistītus aktus. Licences traktortehnikas vadītāju sagatavošanai un traktortehnikas un tās piekabju mazumtirdzniecībai izsniedz Zemkopības ministrija.<br>

<br>
(4) Iekšlietu ministrija saskaņā ar likumu "Par policiju" nodrošina kārtību uz ceļiem, regulē transportlīdzekļu un gājēju kustību, veic satiksmes uzraudzību, kontrolē ceļu stāvokli, kā arī satiksmes organizācijas tehnisko līdzekļu un transportlīdzekļu tehnisko stāvokli.<br>

<br>
(5) Ceļu satiksmes drošības direkcija reģistrē transportlīdzekļus un to ieķīlājumus, izsniedz transportlīdzekļu vadītāju apliecības, nodrošina un uztur transportlīdzekļu un to vadītāju informatīvo sistēmu, veic transportlīdzekļu valsts tehnisko apskati, veic uzraudzību pār ekspluatācijā esošo transportlīdzekļu tehnisko stāvokli, veic ceļu drošības auditu un vispārējo pārraudzību, kā arī veic citas ar ceļu satiksmes drošību saistītas darbības atbilstoši savai kompetencei. Ceļu satiksmes drošības direkcija savas kompetences ietvaros izdod ar ceļu satiksmes drošību saistītus aktus. Ceļu satiksmes drošības direkcija par sniegtajiem pakalpojumiem iekasē maksu Satiksmes ministrijas noteiktajā apmērā.<br>

<br>
(6) Valsts tehniskās uzraudzības inspekcija reģistrē traktortehniku un tās ieķīlājumus, veic traktortehnikas valsts tehnisko apskati, ekspluatācijas drošības kontroli, izsniedz traktortehnikas vadītāju apliecības, nodrošina un uztur traktortehnikas un tās vadītāju informatīvo sistēmu. Valsts tehniskās uzraudzības inspekcija par sniegtajiem pakalpojumiem iekasē maksu Zemkopības ministrijas noteiktajā apmērā.<br>

<br>
(7) Izglītības un zinātnes ministrija nodrošina Ceļu satiksmes noteikumu un ceļu satiksmes drošības pamatu mācīšanu pirmsskolas un vispārējās izglītības mācību iestādēs pēc programmām, kuras saskaņotas ar Ceļu satiksmes drošības direkciju.<br>

<br>
(8) Latvijas Autoceļu direkcija uzrauga ceļu būvniecību, rekonstrukciju un to uzturēšanu satiksmei drošā stāvoklī un veic ar ceļu satiksmi saistītu objektu būvniecības un rekonstrukcijas projektu saskaņošanu.<br>

<br>
(9) Latvijas Autoceļu direkcija, veicot šajā likumā noteiktās funkcijas, par konstatētajiem normatīvo aktu pārkāpumiem ir tiesīga sastādīt administratīvo pārkāpumu protokolus, ko nosūta izskatīšanai institūcijām, kuras pilnvarotas izskatīt administratīvo pārkāpumu lietas.<br>

<br>
(Ar grozījumiem, kas izdarīti ar 15.02.2001. likumu, kas stājas spēkā 13.03.2001.)<br>

<br>
II nodaļa<br>
Satiksmes drošības pamatnoteikumi uz ceļiem<br>

<br>
5.pants. Prasības attiecībā uz ceļu aprīkošanu<br>

<br>
Jebkuram ceļam jābūt aprīkotam ar nepieciešamajām ceļu inženierbūvēm un satiksmes organizācijas tehniskajiem līdzekļiem atbilstoši obligāto standartu, tehnisko normatīvu un noteikumu prasībām.<br>

<br>
6.pants. Ceļa pārvaldītāja pienākumi<br>

<br>
(1) Ceļa pārvaldītājam ir pienākums:<br>

<br>
1) nodrošināt, lai ceļš pastāvīgi tiktu uzturēts satiksmei drošā stāvoklī, un raudzīties, lai ceļš atbilstu kvalitatīvajiem rādītājiem;<br>

<br>
2) nodrošināt ceļa, tā mākslīgo būvju un inženierbūvju, kā arī satiksmes organizācijas tehnisko līdzekļu uzturēšanu lietošanas kārtībā saskaņā ar spēkā esošajām normām un noteikumiem;<br>

<br>
3) nodrošināt, lai nekavējoties tiktu novērsti šķēršļi, kas traucē satiksmi un apdraud tās drošību, bet, ja tas nav iespējams, nodrošināt bīstamo vietu aprīkošanu ar atbilstošiem satiksmes organizācijas tehniskajiem līdzekļiem līdz šo šķēršļu likvidēšanai;<br>

<br>
4) nodrošināt, lai tiktu izanalizēti ceļu satiksmes negadījumi, tādējādi pastāvīgi pilnveidojot satiksmes organizāciju;<br>

<br>
5) kontrolēt ceļa darbu veikšanas kārtību;<br>

<br>
6) nodrošināt ceļu drošības audita veikšanu;<br>

<br>
7) norādītajos termiņos un kārtībā izpildīt Satiksmes ministrijas un Iekšlietu ministrijas amatpersonu priekšrakstus, kas izdoti to kompetences ietvaros;<br>

<br>
8) atlīdzināt personām zaudējumus, kuri tām radušies šo pienākumu neizpildes gadījumā.<br>

<br>
(2) Ministru kabinets nosaka ceļu kvalitatīvos rādītājus un ceļu drošības auditēšanas kārtību.<br>

<br>
(15.02.2001. likuma redakcijā, kas stājas spēkā 13.03.2001.)<br>

<br>
7.pants. Ceļu būvniecības, remonta un rekonstrukcijas projektēšana<br>

<br>
(1) Ceļu, to inženierbūvju un dzelzceļa pārbrauktuvju būvniecības, remonta un rekonstrukcijas projektiem jāatbilst spēkā esošajiem likumiem un citiem normatīvajiem aktiem un ceļu satiksmes drošības normatīviem. Projektu atbilstība minētajām prasībām jāapstiprina projektētājam.<br>

<br>
(2) Par ekspluatācijā nododamiem ceļu būvniecības, remonta un rekonstrukcijas objektiem ir jāsaņem Latvijas Autoceļu direkcijas atzinums.<br>

<br>
(Ar grozījumiem, kas izdarīti ar 15.02.2001. likumu, kas stājas spēkā 13.03.2001.)<br>

<br>
8.pants. Satiksmes ierobežošana vai aizliegums<br>

<br>
(1) Ceļa pārvaldītājs satiksmi uz laiku var ierobežot vai aizliegt, ja radušies nelabvēlīgi ceļa, klimatiskie vai citi apstākļi, kas apdraud satiksmes drošību. Kārtību, kādā ieviešami satiksmes ierobežojumi vai aizliegums, nosaka Ministru kabinets.<br>

<br>
(2) Sevišķi neatliekamos gadījumos, pildot dienesta pienākumus, savas kompetences ietvaros satiksmi var ierobežot vai aizliegt policijas darbinieki un citas amatpersonas, kuras tam pilnvaro likumi un citi normatīvie akti.<br>

<br>
(3) Izņēmuma stāvokļa laikā ceļu satiksmes ierobežojumus var noteikt saskaņā ar likumu "Par izņēmuma stāvokli".<br>

<br>
III nodaļa<br>
Transportlīdzekļi un to reģistrācija<br>

<br>
9.pants. Transportlīdzekļu izmantošana ceļu satiksmē<br>

<br>
(1) Latvijas teritorijā ceļu satiksmē atļauts izmantot noteiktā kārtībā reģistrētus transportlīdzekļus, kuru konstrukcija un tehniskais stāvoklis atbilst Latvijā obligāto standartu un normatīvu prasībām, kuriem veikta valsts tehniskā apskate un attiecībā uz kuriem ir izdarīta to īpašnieku civiltiesiskās atbildības obligātā apdrošināšana. Atļauju piedalīties ceļu satiksmē papildus šā likuma 25.panta pirmajā daļā noteiktajiem dokumentiem apliecina arī attiecīga vizuālā informācija (valsts reģistrācijas numura zīmes, pazīšanas zīmes, uzlīmes) uz transportlīdzekļa.<br>

<br>
(2) Mehāniskajiem transportlīdzekļiem, izņemot motociklus un traktortehniku, jābūt divām valsts standartā noteiktajām valsts reģistrācijas numura zīmēm, bet motocikliem, traktortehnikai un piekabēm &mdash; vienai valsts reģistrācijas numura zīmei. Šīs zīmes ir piestiprinātas šim nolūkam paredzētajās vietās.<br>

<br>
(3) Pazīšanas zīmju un uzlīmju veidus, to izsniegšanas un izmantošanas kārtību nosaka Ministru kabinets.<br>

<br>
10.pants. Transportlīdzekļu reģistrācija<br>

<br>
(1) Ceļu satiksmē iesaistītie mehāniskie transportlīdzekļi un to piekabes, izņemot šā likuma 47.panta trešajā daļā minēto gadījumu, piecu dienu laikā no to iegādes vai ievešanas dienas jāreģistrē Ceļu satiksmes drošības direkcijā, traktortehnika un tās piekabes &mdash; Valsts tehniskās uzraudzības inspekcijā. Ja ārvalstīs reģistrētu transportlīdzekli vai tā piekabi uz Latvijā izdotas pilnvaras vai Latvijā noslēgta līguma pamata lieto persona, kuras pastāvīgā dzīvesvieta (juridiskajai personai &mdash; atrašanās vieta) ir Latvijā, piecu dienu termiņš skaitāms no pilnvaras izdošanas vai līguma noslēgšanas dienas. Ja mainās kaut viens no uzskaites tehniskajiem datiem, datiem par īpašnieku vai ārvalstīs reģistrēta transportlīdzekļa lietotāju, piecu dienu laikā jāveic pārreģistrācija.<br>

<br>
(2) Transportlīdzekli reģistrē uz tā īpašnieka (fiziskās vai juridiskās personas) vārda. Ja transportlīdzeklim ir vairāki īpašnieki, to reģistrē uz viena līdzīpašnieka &mdash; fiziskās vai juridiskās personas &mdash; vārda pēc visu līdzīpašnieku savstarpējas vienošanās.<br>

<br>
(3) Valsts vai pašvaldības īpašumā esošos transportlīdzekļus reģistrē uz tā valsts vai pašvaldības uzņēmuma vai iestādes vārda, kas likumos vai citos normatīvajos aktos noteiktajā kārtībā rīkojas ar šo transportlīdzekli.<br>

<br>
(4) Pirms tiesas sprieduma par mantošanu iespējamais mantinieks, uzrādot šo faktu apliecinošus dokumentus, var reģistrēt transportlīdzekli uz sava vārda kā transportlīdzekļa valdītājs. Ja iespējamie mantinieki ir vairāki, tie var vienoties, kurš no viņiem būs transportlīdzekļa valdītājs, un šī vienošanās jāapliecina uzrādījuma kārtībā. Līdz tiesas spriedumam ir aizliegta šā transportlīdzekļa atsavināšana.<br>

<br>
(5) Transportlīdzekli reģistrē uz tādas fiziskās personas vārda, kura ir sasniegusi 18 gadu vecumu vai kura saskaņā ar Civillikuma 220.pantu izsludināta par pilngadīgu, izņemot gadījumus, kad transportlīdzekli manto tikai nepilngadīgas personas. Ja transportlīdzekli manto tikai nepilngadīgas personas (viena vai vairākas), to reģistrē uz nepilngadīgās personas vārda un reģistrācijas apliecībā norāda datus par tās aizbildni.<br>

<br>
(6) Transportlīdzekļus, kurus saskaņā ar šā likuma 24.pantu drīkst vadīt no 16 gadu vecuma, atļauts reģistrēt uz 16 gadu vecumu sasniegušas fiziskās personas vārda ar tās vecāku (aizbildņu) piekrišanu.<br>

<br>
(7) Ceļu satiksmes drošības direkcijā nav jāreģistrē tehnoloģiskie agregāti, kurus īslaicīgi pārvieto pa ceļiem Latvijas teritorijā. To uzskaitījumu un pārvietošanas nosacījumus nosaka Ceļu satiksmes noteikumi.<br>

<br>
(8) Aizliegts reģistrēt transportlīdzekli, kurš ir izgatavots no atsevišķiem agregātiem (mezgliem) un kuram nav izgatavotāja izdota attiecīga sertifikāta.<br>

<br>
(9) Lēmuma pieņemšanu par reģistrāciju vai noņemšanu no uzskaites var atlikt, taču ne ilgāk kā uz 15 dienām, ja transportlīdzekļu reģistrā ir informācija, ka transportlīdzeklis vai tā numurētie agregāti tiek meklēti, vai ir pamatotas aizdomas, ka agregātu numuri vai reģistrācijai iesniegtie dokumenti ir viltoti. Šādā gadījumā lēmumu par transportlīdzekļa reģistrāciju pēc nepieciešamās pārbaudes pieņem attiecīgās policijas iestādes.<br>

<br>
(Ar grozījumiem, kas izdarīti ar 20.06.2000. likumu, kas stājas spēkā 19.07.2000.)<br>

<br>
11.pants. Transportlīdzekļu reģistrēšanai nepieciešamie dokumenti<br>

<br>
(1) Transportlīdzekļu reģistrēšanai attiecīgi Ceļu satiksmes drošības direkcijā vai Valsts tehniskās uzraudzības inspekcijā iesniedzami šādi dokumenti:<br>

<br>
1) reģistrācijas pieteikums. Ja transportlīdzeklis pieder vairākām personām, pieteikumu iesniedz viens līdzīpašnieks un pievieno tam uzrādījuma kārtībā apliecinātu vienošanos par to, uz kura līdzīpašnieka vārda tiks reģistrēts transportlīdzeklis. Ja līdzīpašnieki nevar vienoties, strīdu izšķir tiesa. Reģistrācijas pieteikumu var iesniegt īpašnieka pilnvarota persona, kura pieteikumam pievieno notāra vai citas Civillikuma 1474.pantā norādītās personas apliecinātu pilnvaru;<br>

<br>
2) dokumenti, kas apliecina transportlīdzekļa uzskaites tehniskos datus [transportlīdzekļa izgatavošanas dokuments (sertifikāts), Latvijā izdota transportlīdzekļa reģistrācijas apliecība, ārvalstīs izdoti transportlīdzekļa reģistrācijas, kā arī citi dokumenti];<br>

<br>
3) izziņa par transportlīdzekļa agregātu numuru salīdzināšanu. Transportlīdzekļu agregātu numuru salīdzināšanas kārtību nosaka Satiksmes ministrija kopīgi ar Iekšlietu ministriju, bet traktortehnikai &mdash; Zemkopības ministrija;<br>

<br>
4) īpašuma tiesības apliecinošs dokuments (ja transportlīdzeklis iepriekš nav reģistrēts uz pieteikumā norādītās personas vārda) vai dokumenti, kas apliecina, ka persona ir transportlīdzekļa valdītājs (ja transportlīdzekli pirms tiesas sprieduma par mantošanu reģistrē uz valdītāja vārda).<br>

<br>
(2) Ja transportlīdzeklis ir laulāto kopīga manta, laulātajam, uz kura vārda transportlīdzeklis reģistrēts, tā atsavināšanas (pārdošanas, dāvinājuma, maiņas) gadījumā rakstveidā jāapliecina, ka otram laulātajam nav pretenziju attiecībā uz transportlīdzekļa atsavināšanu.<br>

<br>
(3) Ja transportlīdzeklim ir tikai viens īpašnieks (fiziskā persona) un šā transportlīdzekļa pārreģistrācija no īpašnieka (atsavinātāja) vārda uz citas fiziskās personas (ieguvēja) vārda notiek attiecīgi Ceļu satiksmes drošības direkcijā vai Valsts tehniskās uzraudzības inspekcijā abu personu klātbūtnē, īpašuma tiesības apliecinošs dokuments ieguvējam nav jāiesniedz. Transportlīdzekļa pārreģistrāciju šajā gadījumā izdara attiecīgi Ceļu satiksmes drošības direkcija vai Valsts tehniskās uzraudzības inspekcija uz abu pušu rakstveida pieteikuma pamata pēc tam, kad attiecīgi direkcija vai inspekcija ir pārliecinājusies par personu identitāti, kā arī par to, ka transportlīdzeklis pieder atsavinātājam. Šie gadījumi attiecas tikai uz transportlīdzekļiem, kuri iepriekš ir reģistrēti Latvijas Republikā un paredzēti turpmākai ekspluatācijai Latvijas Republikā.<br>

<br>
12.pants. Īpašuma tiesības apliecinoši dokumenti<br>

<br>
(1) Lai reģistrētu transportlīdzekli, tā īpašniekam jāiesniedz pietiekami dokumentāri pierādījumi par transportlīdzekļa iegūšanu legālā ceļā.<br>

<br>
(2) Dokumenti, ar kuriem pierādāmas īpašuma tiesības, ir:<br>

<br>
1) izraksts no notariālo aktu grāmatas vai uzrādījuma kārtībā apliecināts līgums par transportlīdzekļa atsavinājumu (dāvinājums, pirkums, maiņa u.tml.), laulības līgums, līgums par daļu noteikšanu kopīpašumā vai kopīpašuma izbeigšanu;<br>

<br>
2) tiesas spriedums par mantošanu, mantojuma, laulāto kopmantas vai kopīpašuma sadali, īpašuma tiesību atzīšanu, iegūšanu ar ieilgumu vai uz citiem Civillikumā paredzētiem īpašuma tiesību iegūšanas pamatiem;<br>

<br>
3) noteikta parauga pirkuma dokuments, kuru izsniedzis transportlīdzekļu tirdzniecībai licencēts uzņēmums;<br>

<br>
4) dokuments par transportlīdzekļa iegādi ārvalstīs;<br>

<br>
5) akts par juridiskajai personai piederoša transportlīdzekļa nodošanu īpašumā citai juridiskajai personai. Ja transportlīdzeklis nav iepriekš reģistrēts uz šīs juridiskās personas vārda, papildus jāiesniedz dokuments par tā likumīgu iegādi;<br>

<br>
6) dokuments par loterijā vai citā ceļā legāli laimētu transportlīdzekli;<br>

<br>
7) dokuments par Latvijā izgatavota vai pārbūvēta transportlīdzekļa leģitimāciju;<br>

<br>
8) arhīva izziņa un citi īpašuma tiesības apliecinoši dokumenti.<br>

<br>
(3) Visos šajos dokumentos jābūt norādītam: īpašnieka vārdam un uzvārdam (juridiskās personas nosaukumam), adresei un transportlīdzekļa tehniskajiem uzskaites datiem (reģistrācijas numurs, marka, modelis, agregātu numuri, reģistrācijas apliecības numurs) apjomā, kas dod iespēju identificēt konkrēto transportlīdzekli.<br>

<br>
(4) Ja transportlīdzeklis ievests Latvijā no ārvalstīm, papildus īpašuma tiesības apliecinošam dokumentam attiecīgi Ceļu satiksmes drošības direkcijā vai Valsts tehniskās uzraudzības inspekcijā jāiesniedz dokuments par to, ka transportlīdzekļa ievešana ir noformēta muitas noteiktajā kārtībā.<br>

<br>
13.pants. Transportlīdzekļa reģistrācijas apliecība<br>

<br>
(1) Transportlīdzekļa reģistrācijas apliecība ir dokuments, kurā uzrādīti transportlīdzekļa uzskaites tehniskie dati, kā arī dati par transportlīdzekļa īpašnieku (valdītāju).<br>

<br>
(2) Katram transportlīdzeklim izsniedz tikai vienu reģistrācijas apliecību. Tas neizslēdz transportlīdzekļa piederību vairākiem īpašniekiem.<br>

<br>
(3) Ja transportlīdzeklis pieder vairākiem īpašniekiem, reģistrācijas apliecību izsniedz uz viena līdzīpašnieka vārda ar atzīmi "kopīpašums". Šajā gadījumā visas darbības ar transportlīdzekli, kuras skar pārējo līdzīpašnieku īpašuma tiesības, ir izdarāmas tikai ar šo līdzīpašnieku piekrišanu, ko apliecina notārs vai cita Civillikuma 1474.pantā norādīta persona.<br>

<br>
14.pants. Transportlīdzekļa atsavināšanas aizlieguma un komercķīlas atzīmes reģistrācija<br>

<br>
(1) Transportlīdzekļa atsavināšanas aizliegumu un komercķīlas atzīmi reģistrē un dzēš attiecīgi Ceļu satiksmes drošības direkcija vai Valsts tehniskās uzraudzības inspekcija.<br>

<br>
(2) Transportlīdzekļa atsavināšanas aizliegumu reģistrē, pamatojoties uz transportlīdzekļa īpašnieka pieteikumu vai likumā noteikto amatpersonu lēmumu, vai tiesas nolēmumu. Aizliegumu dzēš, pamatojoties uz tās personas lūgumu, pēc kuras iniciatīvas aizliegums reģistrēts, likumā noteikto amatpersonu lēmumu vai tiesas nolēmumu.<br>

<br>
(3) Ja ir reģistrēts transportlīdzekļa atsavināšanas aizliegums, transportlīdzekli pēc tā īpašnieka lūguma nevar noņemt no uzskaites, nevar reģistrēt komercķīlas atzīmi un īpašnieka maiņu.<br>

<br>
(4) Komercķīlas atzīmi attiecīgajā transportlīdzekļu reģistrā ieraksta, pamatojoties uz komercķīlas devēja un komercķīlas ņēmēja pieteikuma norakstu, izrakstu vai kopiju, kas saņemta no Komercķīlu reģistra turētāja. Atzīmi reģistrē, ja nav juridisku šķēršļu attiecīgā transportlīdzekļa ieķīlāšanai. Par atzīmes reģistrēšanu vai reģistrācijas atteikumu paziņo Komercķīlu reģistra turētājam.<br>

<br>
(5) Ja komercķīlas devējam, ieķīlājot transportlīdzekli, ir noteikts aizliegums izvest to vai izbraukt ar to ārpus Latvijas, attiecīgajā transportlīdzekļu reģistrā norāda arī šo aizliegumu. Pēc transportlīdzekļa īpašnieka lūguma viņam izsniedzama jauna transportlīdzekļa reģistrācijas apliecība ar aizlieguma atzīmi.<br>

<br>
(6) Ieķīlāto transportlīdzekli aizliegts pēc tā īpašnieka lūguma noņemt no uzskaites vai reģistrēt tā īpašnieka maiņu bez komercķīlas ņēmēja piekrišanas, par ko pieprasāma informācija no Komercķīlu reģistra turētāja.<br>

<br>
(7) Komercķīlas tiesības izlietošanas gadījumā pieteikumu transportlīdzekļa noņemšanai no uzskaites vai pārreģistrācijai īpašnieka vietā iesniedz komercķīlas ņēmējs. Pieteikumam papildus pievienojams Komercķīlu reģistra turētājam iesniegtā paziņojuma noraksts ar atzīmi, ka nav saņemts tiesas nolēmums par aizliegumu komercķīlas ņēmējam pārdot ieķīlāto mantu.<br>

<br>
(8) Komercķīlas atzīme dzēšama, pamatojoties uz Komercķīlu reģistra turētāja paziņojumu.<br>

<br>
(20.12.1999. likuma redakcijā, kas stājas spēkā 24.01.2000.)<br>

<br>
15.pants. Transportlīdzekļu konstrukcija un pārbūve<br>

<br>
(1) Par jaunbūvējamo transportlīdzekļu konstrukcijas projekta normatīvtehniskās dokumentācijas atbilstību satiksmes drošības prasībām visos gadījumos jāsaņem attiecīgs Ceļu satiksmes drošības direkcijas vai Ceļu satiksmes drošības direkcijā šim nolūkam akreditētas personas atzinums.<br>

<br>
(2) Šāds atzinums jāsaņem arī par transportlīdzekļu pārbūves projektiem un par pārbūvētiem transportlīdzekļiem.<br>

<br>
(3) Par pārbūvēto traktortehniku jāsaņem Valsts tehniskās uzraudzības inspekcijas atzinums.<br>

<br>
16.pants. Transportlīdzekļu valsts tehniskā apskate<br>

<br>
(1) Mehānisko transportlīdzekļu un to piekabju atbilstību obligātajiem valsts standartiem un aktiem, kas attiecas uz ceļu satiksmes drošību, novērtē valsts tehniskajā apskatē.<br>

<br>
(2) Mehānisko transportlīdzekļu un to piekabju valsts tehniskā apskate tiek veikta ne retāk kā reizi gadā, bet pasažieru komercpārvadājumiem izmantojamo transportlīdzekļu valsts tehniskā apskate &mdash; ne retāk kā divas reizes gadā.<br>

<br>
(3) Mehānisko transportlīdzekļu un to piekabju (izņemot traktortehniku) valsts tehnisko apskati veic Ceļu satiksmes drošības direkcija vai Ceļu satiksmes drošības direkcijā šim nolūkam akreditēta persona.<br>

<br>
(4) Traktortehnikas valsts tehnisko apskati veic Valsts tehniskās uzraudzības inspekcija.<br>

<br>
17.pants. Operatīvie transportlīdzekļi<br>

<br>
Operatīvos transportlīdzekļus ir tiesības lietot juridiskajām personām, kuru sarakstu, kā arī operatīvo transportlīdzekļu izmantošanas kārtību apstiprina Ministru kabinets. Operatīvie transportlīdzekļi jāapzīmē un jāaprīko atbilstoši Latvijas Republikā obligāto standartu prasībām.<br>

<br>
18.pants. Transportlīdzekļu ekspluatācijas aizliegums<br>

<br>
(1) Ceļu satiksmes drošības direkcija un valsts policija ir tiesīga aizliegt transportlīdzekļu ekspluatāciju šādos gadījumos:<br>

<br>
1) ja to tehniskais stāvoklis neatbilst Latvijas Republikā obligāto standartu un Ceļu satiksmes noteikumu prasībām attiecībā uz transportlīdzekļu ekspluatāciju;<br>

<br>
2) ja transportlīdzekļa reģistrācijas dokumentos norādītie uzskaites tehniskie dati vai dati par īpašnieku (valdītāju) neatbilst faktiskajam stāvoklim;<br>

<br>
3) ja transportlīdzeklim nav kaut vienas no paredzētajām valsts reģistrācijas numura zīmēm vai tās (tā) neatbilst ierakstiem reģistrācijas dokumentos.<br>

<br>
(2) Traktortehnikas ekspluatāciju šā panta pirmajā daļā minētajos gadījumos ir tiesīga aizliegt arī Valsts tehniskās uzraudzības inspekcija.<br>

<br>
IV nodaļa<br>
Ceļu satiksmes dalībnieku pienākumi un tiesības<br>

<br>
19.pants. Ceļu satiksmes dalībnieku vispārīgie pienākumi un tiesības<br>

<br>
(1) Ceļu satiksmes dalībniekiem ir jāizpilda šā likuma, Ceļu satiksmes noteikumu un citu normatīvo aktu prasības, kas nosaka ceļu satiksmes dalībnieku pienākumus; jāizpilda policijas darbinieku un to personu norādījumi, kuras pilnvarotas regulēt satiksmi, kā arī jāievēro luksoforu signālu, ceļa zīmju un ceļa apzīmējumu prasības.<br>

<br>
(2) Ja tuvojas operatīvais transportlīdzeklis, citiem satiksmes dalībniekiem jādod tam ceļš, lai operatīvais transportlīdzeklis un transportlīdzekļi, kurus tas pavada, varētu braukt netraucēti.<br>

<br>
(3) Ceļu satiksmes dalībniekiem un citām personām jārīkojas tā, lai neradītu satiksmei bīstamas vai satiksmi traucējošas situācijas un nenodarītu zaudējumus.<br>

<br>
(4) Katram ceļu satiksmes dalībniekam ir tiesības uzskatīt, ka arī citas personas ceļu satiksmes norisē izpildīs noteiktās prasības.<br>

<br>
20.pants. Transportlīdzekļu īpašnieku, valdītāju un turētāju pienākumi un tiesības<br>

<br>
(1) Transportlīdzekļa īpašniekam, valdītājam un turētājam ir pienākums darīt visu nepieciešamo, lai netiktu izmantoti tādi viņa lietošanā esošie transportlīdzekļi, uz kuriem attiecas ekspluatācijas aizlieguma nosacījumi vai kuri nav reģistrēti noteiktā kārtībā, vai kuriem nav veikta valsts tehniskā apskate.<br>

<br>
(2) Transportlīdzekļa īpašnieks, valdītājs un turētājs nedrīkst dot atļauju vadīt transportlīdzekli personai, kura ir alkoholisko dzērienu, narkotisko, psihotoksisko vai citu apreibinošo vielu iespaidā.<br>

<br>
(3) Transportlīdzekļa īpašnieks, valdītājs un turētājs nedrīkst dot atļauju vadīt transportlīdzekli personai, kurai nav atbilstošas kategorijas transportlīdzekļu vadītāja apliecības, izņemot gadījumus, kad Ceļu satiksmes noteikumos paredzētajā kārtībā notiek transportlīdzekļa vadīšanas apmācība vai vadīšanas iemaņu pārbaude.<br>

<br>
(4) Ir jāveic mehāniskā transportlīdzekļa īpašnieka, valdītāja un turētāja civiltiesiskās atbildības obligātā apdrošināšana likumos un citos normatīvajos aktos noteiktajā kārtībā.<br>

<br>
21.pants. Pilnvarojumi darbībām ar transportlīdzekļiem<br>

<br>
(1) Transportlīdzekļa atsavināšanai vai reģistrācijai (pārreģistrācijai) izdotajai pilnvarai [speciālpilnvara, ģenerālpilnvara vai universālpilnvara, kurā jābūt speciālai norādei par atļauju atsavināt vai reģistrēt (pārreģistrēt)] ir obligāts notāra vai citas Civillikuma 1474.pantā norādītās personas apliecinājums.<br>

<br>
(2) Pilnvarojumu Latvijā reģistrēta transportlīdzekļa lietošanai var dot jebkurā Civillikuma 1474.pantā noteiktajā formā.<br>

<br>
(3) Ja nav klāt transportlīdzekļa īpašnieka, pilnvarojumam lietot ārvalstīs reģistrētu transportlīdzekli personai, kuras pastāvīgā dzīvesvieta ir Latvijā, kā arī pilnvarojumam lietot Latvijā reģistrētu transportlīdzekli ārpus Latvijas ir obligāts notāra vai citas Civillikuma 1474.pantā norādītās personas apliecinājums; ja transportlīdzekļa īpašnieks (turētājs) ir juridiskā persona, pilnvaru var apliecināt arī transportlīdzekļa īpašnieks (turētājs).<br>

<br>
(17.07.2000. likuma redakcijā, kas stājas spēkā 19.07.2000.)<br>

<br>
22.pants. Transportlīdzekļu vadītāji<br>

<br>
(1) Latvijas Republikas transportlīdzekļu vadītāja apliecību var iegūt jebkura persona, kas pastāvīgi dzīvo Latvijā, vai persona, kurai ir tiesības uzturēties Latvijā ilgāk par trim mēnešiem un kurai nav medicīnisku pretindikāciju transportlīdzekļu vadīšanai.<br>

<br>
(2) To transportlīdzekļu uzskaitījumu, kuru vadīšanai papildus vadītāja apliecībai nepieciešama speciāla atļauja, kuras liedz vadīt transportlīdzekli, nosaka Ministru kabinets.<br>

<br>
(3) Kārtību, kādā tiek veiktas veselības pārbaudes transportlīdzekļu vadītājiem un personām, kuras vēlas iegūt transportlīdzekļu vadītāja kvalifikāciju, kā arī transportlīdzekļu vadītāju veselības pirmstermiņa pārbaudes un tiek atņemtas transportlīdzekļu vadīšanas tiesības personām, kurām ir medicīniskās pretindikācijas transportlīdzekļa vadīšanai, nosaka Ministru kabinets.<br>

<br>
(4) Transportlīdzekļu vadītāju kvalifikācijas piešķiršanas kārtību, kvalifikācijas prasības speciālistiem, kuri veic transportlīdzekļu vadītāju sagatavošanu, transportlīdzekļu vadītāju sagatavošanas programmas un tehnisko mācību līdzekļu sarakstus nosaka attiecīgi Satiksmes ministrija un Zemkopības ministrija.<br>

<br>
(Ar grozījumiem, kas izdarīti ar 15.02.2001. likumu, kas stājas spēkā 13.03.2001.)<br>

<br>
23.pants. Transportlīdzekļu vadītāja apliecību kategorijas, kuras dod tiesības vadīt attiecīgus mehāniskos transportlīdzekļus<br>

<br>
(1) Tiesības vadīt attiecīgus transportlīdzekļus dod atbilstošas kategorijas transportlīdzekļu vadītāja apliecība.<br>

<br>
(2) Vadītāja apliecību kategorijām atbilstošie transportlīdzekļi:<br>

<br>
1) A1 &mdash; motocikli bez blakusvāģa, kuru motora darba tilpums nepārsniedz 125 kubikcentimetrus un jauda nepārsniedz 11 kilovatus (15 zirgspēkus);<br>

<br>
2) A2 &mdash; motocikli, kuru motora jauda nepārsniedz 25 kilovatus (34 zirgspēkus) vai 0,16 kilovatus uz kilogramu (0,22 zirgspēkus uz kilogramu);<br>

<br>
3) A &mdash; motocikli;<br>

<br>
4) B1 &mdash; tricikli un kvadricikli;<br>

<br>
5) B &mdash; mehāniskie transportlīdzekļi, kuru pilna masa nepārsniedz 3500 kilogramus un sēdvietu skaits, neskaitot vadītāja vietu, nepārsniedz astoņas vietas, kā arī šādas kategorijas vilcēja savienojums ar piekabi, kuras pilna masa nepārsniedz 750 kilogramus, B kategorijas vilcēja savienojums ar piekabi, ja šā savienojuma pilna masa nepārsniedz 3500 kilogramus un piekabes pilna masa nepārsniedz vilcēja pašmasu;<br>

<br>
6) C1 &mdash; mehāniskie transportlīdzekļi, kuru pilna masa pārsniedz 3500 kilogramus, bet nepārsniedz 7500 kilogramus un kuri neietilpst D kategorijā, kā arī šādas kategorijas vilcēja savienojums ar piekabi, kuras pilna masa nepārsniedz 750 kilogramus;<br>

<br>
7) C &mdash; mehāniskie transportlīdzekļi, kuru pilna masa pārsniedz 3500 kilogramus un kuri neietilpst D kategorijā, kā arī šādas kategorijas vilcēja savienojums ar piekabi, kuras pilna masa nepārsniedz 750 kilogramus;<br>

<br>
8) D1 &mdash; mehāniskie transportlīdzekļi pasažieru pārvadāšanai, kuru sēdvietu skaits, neskaitot vadītāja vietu, pārsniedz astoņas vietas, bet nepārsniedz 16 vietas, kā arī šādas kategorijas vilcēja savienojums ar piekabi, kuras pilna masa nepārsniedz 750 kilogramus;<br>

<br>
9) D &mdash; mehāniskie transportlīdzekļi pasažieru pārvadāšanai, kuru sēdvietu skaits, neskaitot vadītāja vietu, pārsniedz astoņas vietas, kā arī šādas kategorijas vilcēja savienojums ar piekabi, kuras pilna masa nepārsniedz 750 kilogramus;<br>

<br>
10) BE &mdash; B kategorijas vilcēja savienojums ar piekabi, ja šāds savienojums neietilpst B kategorijā;<br>

<br>
11) C1E &mdash; C1 kategorijas vilcēja savienojums ar piekabi, kuras pilna masa pārsniedz 750 kilogramus, ja šāda savienojuma pilna masa nepārsniedz 12 000 kilogramus un piekabes pilna masa nepārsniedz vilcēja pašmasu;<br>

<br>
12) CE &mdash; C kategorijas vilcēja savienojums ar piekabi, kuras pilna masa pārsniedz 750 kilogramus;<br>

<br>
13) D1E &mdash; D1 kategorijas vilcēja savienojums ar piekabi, kuras pilna masa pārsniedz 750 kilogramus, ja šāda savienojuma pilna masa nepārsniedz 12 000 kilogramus un piekabes pilna masa nepārsniedz vilcēja pašmasu;<br>

<br>
14) DE &mdash; D kategorijas vilcēja savienojums ar piekabi, kuras pilna masa pārsniedz 750 kilogramus;<br>

<br>
15) TRAM &mdash; tramvaji;<br>

<br>
16) TROL &mdash; trolejbusi.<br>

<br>
(3) Traktortehnikas vadītāja apliecību kategorijām atbilstoša traktortehnika:<br>

<br>
1) A &mdash; riteņtraktori ar motora jaudu līdz 150 zirgspēkiem;<br>

<br>
2) B &mdash; visi riteņtraktori;<br>

<br>
3) C &mdash; visi kāpurķēžu traktori;<br>

<br>
4) D &mdash; graudaugu, tehnisko kultūru un zāles novākšanas kompleksa pašgājējmašīnas;<br>

<br>
5) E &mdash; autogreideri.<br>

<br>
(4) Speciālās traktortehnikas vadītāja apliecībās ieraksta tās traktortehnikas (meliorācijas, meža izstrādes un kopšanas mašīnas, ekskavatori, buldozeri, cauruļu licējmašīnas u.c.) nosaukumu, kuras vadīšanā reflektants nolicis eksāmenu.<br>

<br>
24.pants. Transportlīdzekļu vadītāju un atsevišķu kategoriju ceļu satiksmes dalībnieku vecuma ierobežojumi<br>

<br>
(1) Personai, kas vēlas iegūt transportlīdzekļu vadītāja tiesības, ir jābūt sasniegušai šādu vecumu:<br>

<br>
1) 16 gadus &mdash; A1 un B1 kategorijas vadītāja apliecības iegūšanai;<br>

<br>
2) 18 gadus &mdash; A2, B un C1 kategorijas vadītāja apliecības iegūšanai;<br>

<br>
3) 21 gadu &mdash; A, C, D1, D, BE, C1E kategorijas vadītāja apliecības iegūšanai, kā arī tramvaju un trolejbusu vadīšanai;<br>

<br>
4) 16 gadus &mdash; riteņtraktoru ar motora jaudu līdz 150 zirgspēkiem un kāpurķēžu traktoru vadītāja apliecības iegūšanai;<br>

<br>
5) 17 gadus &mdash; visu veidu traktortehnikas vadītāja apliecības iegūšanai.<br>

<br>
(2) Personas, kuras atrodas obligātajā aktīvajā militārajā dienestā, var iegūt C, CE, D1 un D kategorijas vadītāja apliecību no 19 gadu vecuma.<br>

<br>
(3) Apmācīt personas vadīt transportlīdzekli drīkst ne agrāk kā divus gadus pirms attiecīgās kategorijas transportlīdzekļu vadītāja apliecības iegūšanai noteiktā vecuma sasniegšanas.<br>

<br>
(4) Vadīt mopēdu atļauts no 14 gadu vecuma.<br>

<br>
(5) Braukt ar velosipēdu bez pilngadīgas personas pavadības, vadīt pajūgu, jāt vai dzīt ganāmpulku pa ceļu atļauts no 12 gadu vecuma.<br>

<br>
25.pants. Transportlīdzekļu vadītāja pienākumi<br>

<br>
(1) Mehāniskā transportlīdzekļa vadītājam jābūt klāt turpmāk minētajiem dokumentiem, kas jāiedod pārbaudei pēc policijas darbinieku, robežsargu (uz valsts robežas vai pierobežā) vai muitas darbinieku (muitas zonā) pieprasījuma, traktortehnikas vadītājam &mdash; arī pēc Valsts tehniskās uzraudzības inspekcijas darbinieku pieprasījuma:<br>

<br>
1) dokuments par tiesībām vadīt atbilstīgas kategorijas transportlīdzekli;<br>

<br>
2) transportlīdzekļa reģistrācijas dokumenti;<br>

<br>
3) transportlīdzekļa īpašnieka civiltiesiskās atbildības obligātās apdrošināšanas polise, ja uz transportlīdzekļa nav attiecīgas vizuālas informācijas (uzlīme) par izdarīto apdrošināšanu;<br>

<br>
4) dokumenti, kuri saskaņā ar šo likumu un citiem normatīvajiem aktiem vadītājam nepieciešami, lai vadītu attiecīgu transportlīdzekli (operatīvo transportlīdzekli vai tamlīdzīgu transportlīdzekli) vai pārvadātu attiecīgu kravu (bīstamu, lielgabarīta, smagsvara un tamlīdzīgu kravu);<br>

<br>
5) pilnvara transportlīdzekļa lietošanai, izbraucot no Latvijas, ja nav klāt transportlīdzekļa īpašnieka. Pilnvarai ir obligāts notāra vai citas Civillikuma 1474.pantā norādītās personas apliecinājums; ja transportlīdzekļa īpašnieks (turētājs) ir juridiskā persona, pilnvaru var apliecināt arī transportlīdzekļa īpašnieks (turētājs).<br>

<br>
(2) Vadītājam pirms izbraukšanas jāpārbauda, vai transportlīdzeklis ir tehniskā kārtībā un nokomplektēts, kā arī jāseko transportlīdzekļa tehniskajam stāvoklim ceļā.<br>

<br>
(3) Transportlīdzekļa vadītājam jāievēro šā likuma, Ceļu satiksmes noteikumu un citu ceļu satiksmi reglamentējošu normatīvo aktu prasības, pārvietojoties pa ceļiem, kā arī pa citām vietām, kurās iespējama transporta kustība.<br>

<br>
(Ar grozījumiem, kas izdarīti ar 20.12.1999. un 17.07.2000. likumu, kas stājas spēkā 19.07.2000.)<br>

<br>
26.pants. Transportlīdzekļu vadītāja tiesības<br>

<br>
(1) Transportlīdzekļa vadītājam ir tiesības:<br>

<br>
1) vadīt transportlīdzekli un pārvadāt pasažierus vai kravu pa ceļiem un citām vietām, kurās transporta kustība nav aizliegta noteiktā kārtībā;<br>

<br>
2) uzzināt viņa vadītā transportlīdzekļa apstādināšanas iemeslu, kā arī uzzināt tās amatpersonas vārdu, uzvārdu un ieņemamo amatu, kura viņu apstādinājusi.<br>

<br>
(2) Operatīvo transportlīdzekļu vadītāji, pildot neatliekamu dienesta uzdevumu, kā arī transportlīdzekļu vadītāji, kuru transportlīdzekļus pavada operatīvie transportlīdzekļi, ja nepieciešams, drīkst atkāpties no atsevišķām Ceļu satiksmes noteikumu prasībām ar nosacījumu, ka tiek garantēta ceļu satiksmes drošība.<br>

<br>
27.pants. Ceļu satiksmes dalībnieku rīcība ceļu satiksmes negadījumos<br>

<br>
(1) Jebkuram ceļu satiksmes dalībniekam jādara viss iespējamais, lai sniegtu pirmo palīdzību ceļu satiksmes negadījumā cietušajiem.<br>

<br>
(2) Transportlīdzekļa vadītājam, kas iesaistīts ceļu satiksmes negadījumā, nekavējoties jāapstājas un jāpaliek negadījuma vietā, jāieslēdz avārijas gaismas signāli un jāuzstāda avārijas zīme, bet, ja tas nav iespējams, citā veidā jābrīdina pārējie ceļu satiksmes dalībnieki par ceļu satiksmes negadījumu. Transportlīdzekļa vadītājam jādara viss iespējamais, lai cietušajam sniegtu pirmo palīdzību, jāizsauc ātrā medicīniskā palīdzība, bet, ja tas nav iespējams, cietušais ar savu vai citu garām braucošu transportlīdzekli jānogādā tuvākajā medicīnas iestādē, bet pašam jāatgriežas negadījuma vietā.<br>

<br>
(3) Transportlīdzekļa vadītājam jādara viss iespējamais, lai negadījuma vietā saglabātu notikuma pēdas, jāpieraksta aculiecinieku vārds, uzvārds un adrese.<br>

<br>
(4) Par ceļu satiksmes negadījumu transportlīdzekļa vadītājam jāpaziņo policijai un tālāk jārīkojas pēc tās norādījumiem. Ja ceļu satiksmes negadījumā nav cietuši cilvēki un nav nodarīts zaudējums svešai mantai, transportlīdzekļa vadītājs drīkst atstāt negadījuma vietu un doties uz tuvāko ceļu policijas posteni vai policijas nodaļu, lai ziņotu par notikušo.<br>

<br>
(5) Transportlīdzekļa vadītājam pēc ceļu satiksmes negadījuma līdz reibuma stāvokli konstatējošas pārbaudes izdarīšanai vai atbrīvošanai noteiktā kārtībā no šādas pārbaudes aizliegts lietot alkoholiskos dzērienus, narkotiskas vai psihotoksiskas vielas.<br>

<br>
28.pants. Transportlīdzekļu, arī traktortehnikas, vadīšanas aizliegums<br>

<br>
Transportlīdzekļa, arī traktortehnikas, vadītājam aizliegts vadīt transportlīdzekli:<br>

<br>
1) atrodoties alkoholisko dzērienu iespaidā (alkohola daudzums cilvēka organismā nedrīkst radīt tādu alkohola koncentrāciju asinīs, kas sasniedz 0,5 promiles vai tam atbilstošu koncentrāciju citās bioloģiskajās vidēs). Alkohola reibuma pārbaudes kārtību nosaka Ministru kabinets;<br>

<br>
2) atrodoties narkotisku, psihotoksisku vai citu apreibinošo vielu iespaidā;<br>

<br>
3) esot slimam vai arī tādā mērā nogurušam, ka tas var ietekmēt vadītāja darba spējas un ceļu satiksmes drošību, kā arī pēc tādu medikamentu lietošanas, kas samazina reakcijas ātrumu un uzmanību.<br>

<br>
29.pants. Transportlīdzekļu vadīšanas tiesību atņemšana<br>

<br>
Transportlīdzekļa vadītājam var atņemt tiesības vadīt transportlīdzekļus par šā likuma vai Ceļu satiksmes noteikumu pārkāpšanu likumos un citos normatīvajos aktos paredzētajos gadījumos un kārtībā, kā arī tad, ja ir attiecīgs medicīniskās ekspertīzes atzinums par to, ka viņam radušās medicīniskas pretindikācijas transportlīdzekļu vadīšanai.<br>

<br>
30.pants.<span class="diff-tag-removed" id="removed7" title="#removed7"> Transportlīdzekļu vadītāja apliecības izņemšana uz laiku<br>

</span><span class="diff-tag-added" id="added7" title="#added7"> Transportlīdzekļu vadītāja apliecības aizturēšana uz laiku<br>

</span>
<br>

<span class="diff-tag-removed" id="removed8" title="#removed8">(1) Ja transportlīdzekļa vadītājs izdarījis šā likuma,</span><span class="diff-tag-removed" id="removed9" title="#removed9"> Ceļu satiksmes noteikumu vai citu normatīvo aktu pārkāpumu,</span><span class="diff-tag-removed" id="removed10" title="#removed10"> par kuru saskaņā ar likumiem un citiem normatīvajiem aktiem var uzlikt administratīvo sodu vai saukt pie kriminālatbildības,</span><span class="diff-tag-removed" id="removed11" title="#removed11"> valsts policijas amatpersona transportlīdzekļa vadītājam atņem vadītāja apliecību līdz lēmuma pieņemšanai šajā lietā,</span><span class="diff-tag-removed" id="removed12" title="#removed12"> bet,</span><span class="diff-tag-removed" id="removed13" title="#removed13"> ja uzlikts naudas sods,</span><span class="diff-tag-removed" id="removed14" title="#removed14"> &mdash; līdz soda samaksāšanai un par to izdara ierakstu tiesībpārkāpumu protokolā,</span><span class="diff-tag-removed" id="removed15" title="#removed15"> kā arī transportlīdzekļa vadīšanas tiesību pagaidatļaujā,</span><span class="diff-tag-removed" id="removed16" title="#removed16"> ko vadītājam izsniedz vadītāja apliecības vietā.</span><span class="diff-tag-added" id="added8" title="#added8">Ja transportlīdzekļa vadītājs izdarījis šā likuma vai citu ceļu satiksmes drošību reglamentējošu normatīvo aktu pārkāpumu,</span><span class="diff-tag-added" id="added9" title="#added9"> par kuru saskaņā ar likumu var piemērot administratīvo sodu &mdash; transportlīdzekļa vadītāja tiesību atņemšanu vai saukt pie kriminālatbildības,</span><span class="diff-tag-added" id="added10" title="#added10"> Ministru kabineta noteikta Valsts policijas amatpersona ir tiesīga Ministru kabineta noteiktajā kārtībā uz laiku aizturēt transportlīdzekļu vadītāja apliecību un izsniegt viņam transportlīdzekļa vadīšanas pagaidu atļauju.</span>
<br>

<br>

<span class="diff-tag-removed" id="removed17" title="#removed17">(2) Tiesībpārkāpumu protokolu nesastāda un vadītāja apliecību neatņem,</span><span class="diff-tag-removed" id="removed18" title="#removed18"> ja saskaņā ar likumu naudas sodu uzliek un iekasē pārkāpuma izdarīšanas vietā un pārkāpējs neapstrīd izdarīto pārkāpumu un uzlikto sodu.</span><span class="diff-tag-removed" id="removed19" title="#removed19">
<br>

</span><span class="diff-tag-added" id="added11" title="#added11">(15.</span><span class="diff-tag-added" id="added12" title="#added12">02.</span><span class="diff-tag-added" id="added13" title="#added13">2001.</span><span class="diff-tag-added" id="added14" title="#added14"> likuma redakcijā,</span><span class="diff-tag-added" id="added15" title="#added15"> kas stājas spēkā 13.</span><span class="diff-tag-added" id="added16" title="#added16">03.</span><span class="diff-tag-added" id="added17" title="#added17">2001.</span><span class="diff-tag-added" id="added18" title="#added18"> Sk.</span><span class="diff-tag-added" id="added19" title="#added19"> 15.</span><span class="diff-tag-added" id="added20" title="#added20">02.</span><span class="diff-tag-added" id="added21" title="#added21">2001.</span><span class="diff-tag-added" id="added22" title="#added22"> likuma Pārejas noteikumu.</span><span class="diff-tag-added" id="added23" title="#added23">)<br>

</span>
<br>
30.^1 pants. Transportlīdzekļa vadītāja nosūtīšana uz veselības pirmstermiņa pārbaudi<br>

<br>
(1) Ministru kabineta noteikta Valsts policijas amatpersona var Ministru kabineta noteiktajā kārtībā nosūtīt transportlīdzekļa vadītāju uz veselības pirmstermiņa pārbaudi, ja transportlīdzekļa vadītājs ir vadījis transportlīdzekli alkoholisko dzērienu, narkotisko, psihotropo vai citu apreibinošu vielu iespaidā vai ir pamatotas aizdomas, ka transportlīdzekļa vadītājam ir medicīniskās pretindikācijas transportlīdzekļa vadīšanai (slimība, trauma).<br>

<br>
(2) Transportlīdzekļa vadītāja veselības pirmstermiņa pārbaudes izdevumus sedz Ministru kabineta noteiktajā kārtībā.<br>

<br>
(15.02.2001. likuma redakcijā, kas stājas spēkā 13.03.2001.)<br>

<br>
V nodaļa<br>
C1, D1, C un D kategorijas vadītāju apliecībām atbilstošu<br>
automobiļu vadītāju darba un atpūtas laiks<br>

<br>
31.pants. Prasības attiecībā uz transportlīdzekļu vadītāju darba un atpūtas laika ievērošanu<br>

<br>
(1) Prasības attiecībā uz darba un atpūtas laiku un tā uzskaiti transportlīdzekļu vadītājiem, kuri vada C1, D1, C un D kategorijas vadītāja apliecībai atbilstošu transportlīdzekli, nosaka Ministru kabinets.<br>

<br>
(2) Prasības šo kategoriju transportlīdzekļu aprīkošanai ar darba un atpūtas laika, braukšanas attāluma un ātruma reģistrēšanas kontrolierīcēm un šo ierīču lietošanas kārtību nosaka Ministru kabinets.<br>

<br>
(15.02.2001. likuma redakcijā, kas stājas spēkā 13.03.2001. Otrā daļa stājas spēkā 01.07.2001. Sk. 15.02.2001. likuma Pārejas noteikumu.)<br>

<br>
32.pants. Pieļaujamais transportlīdzekļa vadīšanas ilgums<br>

<br>
(1) Kopējais transportlīdzekļa vadīšanas ilgums diennaktī nedrīkst pārsniegt deviņas stundas, bet ne biežāk kā divas reizes nedēļā to var pagarināt līdz desmit stundām.<br>

<br>
(2) Transportlīdzekļa vadīšanas ilgums nedrīkst pārsniegt 90 stundas divu nedēļu laikā pēc kārtas.<br>

<br>
(Ar grozījumiem, kas izdarīti ar 20.06.2000. likumu, kas stājas spēkā 19.07.2000.)<br>

<br>
33.pants. Maksimālais pieļaujamais nepārtrauktas transportlīdzekļa vadīšanas ilgums<br>

<br>
(1) Maksimālais pieļaujamais nepārtrauktas transportlīdzekļa vadīšanas ilgums nedrīkst pārsniegt 4,5 stundas.<br>

<br>
(2) Pēc 4,5 stundu ilgas nepārtrauktas transportlīdzekļa vadīšanas jābūt vismaz četrdesmit piecu minūšu ilgam atpūtas laikam.<br>

<br>
34.pants. Izņēmuma gadījumi<br>

<br>
Ievērojot ceļu satiksmes drošību, transportlīdzekļa vadītājs ārkārtējā situācijā (avārija, palīdzības sniegšana cietušajiem u.c.) noteiktā kārtībā drīkst atkāpties no šā likuma 31., 32. un 33.panta prasībām, lai garantētu cilvēku, transportlīdzekļa vai kravas drošību.<br>

<br>
35.pants. Starptautiskie autotransporta pārvadājumi<br>

<br>
Veicot starptautiskos autotransporta pārvadājumus, transportlīdzekļa vadītāja darba un atpūtas laiku nosaka attiecīgi starptautiskie līgumi.<br>

<br>
VI nodaļa<br>
Ceļu satiksmes organizācija<br>

<br>
36.pants. Ceļu satiksmes organizācijas mērķis<br>

<br>
Ceļu satiksmes organizācijas mērķis ir nodrošināt nepārtrauktu, ritmisku un ātru ceļu satiksmes norisi, kā arī maksimāli garantēt tās drošību.<br>

<br>
37.pants. Ceļu satiksmes organizācijas pamatnoteikums<br>

<br>
Latvijā transportlīdzekļi pārvietojas pa ceļa labo pusi.<br>

<br>
38.pants. Ceļu satiksmes organizācijas tehniskie līdzekļi<br>

<br>
(1) Satiksmi uz ceļiem organizē ar ceļa zīmēm, ceļa apzīmējumiem, luksoforiem, transporta un gājēju plūsmas nožogojumiem un citiem tehniskajiem līdzekļiem, kas atbilst Latvijā obligāto standartu un citu normatīvu prasībām.<br>

<br>
(2) Satiksmes organizācijas tehnisko līdzekļu izvietošanu, uzstādīšanu un noņemšanu veic ceļa pārvaldītājs atbilstoši saskaņotajai projekta dokumentācijai vai saskaņojot ar Latvijas Autoceļu direkciju.<br>

<br>
(3) Ceļa pārvaldītājs ir atbildīgs par satiksmes organizācijas tehnisko līdzekļu savlaicīgu uzstādīšanu un to pastāvīgu atrašanos lietošanas kārtībā.<br>

<br>
(4) (Izslēgta ar 15.02.2001. likumu.)<br>

<br>
(Ar grozījumiem, kas izdarīti ar 15.02.2001. likumu, kas stājas spēkā 13.03.2001.)<br>

<br>
39.pants. Plānošana un projektēšana<br>

<br>
Plānojot pilsētu, apdzīvoto vietu un pilsētu dzīvojamo rajonu apbūvi, kā arī projektējot dzīvojamās mājas, sabiedriskās celtnes un citus objektus, nepieciešams paredzēt pasākumus, lai varētu nodrošināt ērtu un drošu satiksmi, pietiekamu transportlīdzekļu stāvvietu skaitu, iespēju piebraukt pie celtnēm un citiem objektiem.<br>

<br>
40.pants. Uz ceļa vai tā tiešā tuvumā veicamo darbību saskaņošana<br>

<br>
(1) Ja uz ceļa vai tā tiešā tuvumā paredzēts veikt darbības, kas var ietekmēt ceļu satiksmes drošību (rīkot masu vai sporta pasākumus, sniegt tirdzniecības vai citus pakalpojumus, uzstādīt reklāmobjektus, izvietot tirdzniecības, sabiedriskās ēdināšanas vai citu pakalpojumu objektus u.c.), šīs darbības jāsaskaņo Latvijas Autoceļu direkcijā un jāsaņem ceļa pārvaldītāja (īpašnieka) atļauja.<br>

<br>
(2) Masu vai sporta pasākumu rīkošana jāsaskaņo arī attiecīgajās teritoriālajās policijas iestādēs.<br>

<br>
(Ar grozījumiem, kas izdarīti ar 15.02.2001. likumu, kas stājas spēkā 13.03.2001.)<br>

<br>
41.pants. Ceļu satiksmes regulēšana un uzraudzība<br>

<br>
(1) Ceļu satiksmi regulē un uzrauga policijas darbinieki un citas likumos un citos normatīvajos aktos tam pilnvarotas personas.<br>

<br>
(2) Personām, kuras pilnvarotas aktīvi regulēt satiksmi uz ceļiem, kā arī personām, kuras uzrauga satiksmi, jābūt jebkurā diennakts laikā labi saredzamā attiecīgā formas tērpā ar gaismu atstarojoša materiāla elementiem un ar atšķirības zīmi, kā arī tām jābūt klāt dienesta apliecībai.<br>

<br>
42.pants. Uz ceļa strādājošo personu pienākumi<br>

<br>
(1) Personām, kas veic darbus uz ceļa braucamās daļas, jābūt jebkurā diennakts laikā labi saredzamā darba apģērbā ar gaismu atstarojoša materiāla elementiem.<br>

<br>
(2) Ceļu būvniecības un remontdarbu veicējs nodrošina, lai darba vietas uz ceļiem tiktu aprīkotas ar ceļa zīmēm, kā arī ierobežojošām un novirzošām ierīcēm atbilstoši Ministru kabineta noteiktajām prasībām.<br>

<br>
(3) Tumšajā diennakts laikā un nepietiekamas redzamības apstākļos jānodrošina šo vietu redzamība ar gaismu atstarojošu materiālu palīdzību. Gadījumus, kad papildus gaismu atstarojošiem materiāliem jālieto arī brīdinoši gaismas signāli, kā arī to pielietošanas kārtību nosaka tehniskie normatīvi.<br>

<br>
(Ar grozījumiem, kas izdarīti ar 15.02.2001. likumu, kas stājas spēkā 13.03.2001.)<br>

<br>
VII nodaļa<br>
Atbildība<br>

<br>
43.pants. Atbildība par ceļu satiksmes drošību reglamentējošu aktu prasību pārkāpšanu<br>

<br>
(1) Par šā likuma un citu ceļu satiksmes drošību reglamentējošu aktu prasību pārkāpšanu vainīgās personas saucamas pie likumā noteiktās atbildības.<br>

<br>
(2) Gadījumos, kad saskaņā ar Latvijas Administratīvo pārkāpumu kodeksu iestājas atbildība par apstāšanās vai stāvēšanas noteikumu pārkāpšanu, kā arī par ceļa zīmju vai brauktuves apzīmējumu prasību neievērošanu attiecībā uz transportlīdzekļu apstāšanos vai stāvēšanu, bet transportlīdzekļa vadītājs neatrodas pārkāpuma izdarīšanas vietā, protokolā par administratīvo pārkāpumu norāda transportlīdzekļa marku un valsts numuru, ziņas par pārkāpēju nenorāda, lietu izskata bez pārkāpēja klātbūtnes un naudas sodu uzliek pārkāpuma izdarīšanas vietā.<br>

<br>
(3) Naudas sods, kas uzlikts par ceļu satiksmes drošību reglamentējošu normatīvo aktu pārkāpumu, nomaksājams desmit dienu laikā no soda uzlikšanas dienas. Naudas soda nenomaksāšanas gadījumā tas piedzenams no transportlīdzekļa īpašnieka (valdītāja, turētāja).<br>

<br>
(4) Līdz naudas soda samaksai aizliegts veikt transportlīdzekļa valsts tehnisko apskati, transportlīdzekļa reģistrāciju transportlīdzekļu un vadītāju reģistrā, kā arī izbraukt ar transportlīdzekli no Latvijas. Naudas soda samaksas apliecinājums ir attiecīgs norēķina dokuments.<br>

<br>
(5) Ja nevis īpašnieka paša vainas dēļ, bet gan citas personas prettiesisku darbību dēļ transportlīdzeklis vairs neatrodas īpašnieka (valdītāja, turētāja) valdījumā, par nodarīto pārkāpumu atbild šī persona.<br>

<br>
(6) Kārtību, kādā amatpersonas, kas pilnvarotas izskatīt šajā pantā minētās administratīvo pārkāpumu lietas, sastāda protokolu, noformē paziņojumu par uzlikto naudas sodu un nosūta informāciju transportlīdzekļa īpašniekam (valdītājam, turētājam), kā arī naudas soda iekasēšanas kārtību nosaka Ministru kabinets.<br>

<br>
(15.02.2001. likuma redakcijā, kas stājas spēkā 13.03.2001.)<br>

<br>
44.pants. Zaudējuma atlīdzināšana<br>

<br>
(1) Šā likuma vai citu ceļu satiksmes drošību reglamentējošu aktu pārkāpuma rezultātā nodarītais zaudējums ir jāatlīdzina.<br>

<br>
(2) Par transportlīdzekļa ekspluatācijas rezultātā nodarīto zaudējumu atbild transportlīdzekļa īpašnieks vai valdītājs, ja viņš nepierāda, ka zaudējums radies nepārvaramas varas dēļ, ar paša cietušā nodomu vai cietušā rupjas neuzmanības dēļ vai arī citu iemeslu dēļ, kuri saskaņā ar likumu atbrīvo no atbildības par zaudējuma atlīdzību. Kopīpašnieki un līdzmantinieki par nodarīto zaudējumu atbild solidāri.<br>

<br>
(3) Gadījumos, kad transportlīdzeklis ir nodots turētājam, par nodarītajiem zaudējumiem atbild turētājs, ja viņš nav vienojies ar īpašnieku par citādu zaudējumu segšanas kārtību. Tomēr, ja turētājs atrodas prombūtnē (ārpus valsts robežām), nav zināma viņa dzīvesvieta vai pilnīga zaudējumu piedziņa no viņa nav iespējama, par zaudējumu atbild transportlīdzekļa īpašnieks.<br>

<br>
(4) Ja transportlīdzeklis izgājis no īpašnieka, valdītāja vai turētāja valdījuma nevis viņa paša vainas dēļ, bet gan citas personas prettiesisku darbību rezultātā, par nodarīto zaudējumu atbild šī persona. Ja arī īpašnieka, valdītāja vai turētāja uzvedībai nav attaisnojuma, nodarītos zaudējumus atlīdzināt var prasīt kā no personas, kas lietojusi transportlīdzekli, tā arī no īpašnieka, valdītāja vai turētāja atbilstoši katra vainas pakāpei.<br>

<br>
(5) Civiltiesiskās atbildības apdrošināšanas gadījumā trešajai personai nodarīto zaudējumu atlīdzināšanas kārtību regulē atsevišķs likums par civiltiesiskās atbildības obligāto apdrošināšanu.<br>

<br>
VIII nodaļa<br>
Papildu noteikumi<br>

<br>
45.pants. Izņēmuma gadījumi<br>

<br>
(1) Aizliegts izsniegt speciālas atļaujas, kas dod tiesības atkāpties no šā likuma un Ceļu satiksmes noteikumu prasībām.<br>

<br>
(2) Atsevišķos gadījumos pasta un inkasācijas transportlīdzekļiem ar speciālām Satiksmes ministrijā un Iekšlietu ministrijā saskaņotām caurlaidēm, pildot darba uzdevumus, ir tiesības neievērot apstāšanās un stāvēšanas noteikumus, kā arī ceļa zīmju "Braukt aizliegts", "Mehāniskajiem transportlīdzekļiem braukt aizliegts" un "Kravas automobiļiem braukt aizliegts" prasības.<br>

<br>
46.pants. Noteikumu spēks attiecībā uz ārvalstu pilsoņiem un bezvalstniekiem<br>

<br>
Šis likums, Ceļu satiksmes noteikumi un citi normatīvie akti, kas regulē attiecības ceļu satiksmes drošības jomā, attiecas arī uz ārvalstīs reģistrētajiem transportlīdzekļiem, kā arī to īpašniekiem, vadītājiem un citiem ceļu satiksmes dalībniekiem, tiem atrodoties Latvijas teritorijā, ja starptautiskajos līgumos, kuru dalībvalsts ir Latvija, nav paredzēts citādi.<br>

<br>
47.pants. Noteikumi transportlīdzekļu vadītājiem, kas ierodas Latvijā no ārvalstīm vai ieved Latvijā transportlīdzekļus<br>

<br>
(1) Transportlīdzekļa vadītājam, kas ierodas Latvijā no ārvalstīm, atļauts vadīt transportlīdzekli, ja viņam ir klāt vadītāja apliecība, kurā norādītas 1968.gada Konvencijā par ceļu satiksmi noteiktās vadītāja kategorijas.<br>

<br>
(2) Transportlīdzekļa vadītājam, kurš ierodas Latvijā no ārvalstīm un uzturas Latvijā ilgāk par sešiem mēnešiem, noteiktā kārtībā jāapmaina transportlīdzekļa vadītāja apliecība.<br>

<br>
(3) Ārvalstu pilsoņiem vai bezvalstniekiem no ārvalstīm uz laiku ievestie mehāniskie transportlīdzekļi un to piekabes, kas atrodas Latvijā ilgāk par trim mēnešiem un piedalās ceļu satiksmē, noteiktā kārtībā jāreģistrē Ceļu satiksmes drošības direkcijā, bet traktortehnika &mdash; Valsts tehniskās uzraudzības inspekcijā.<br>

<br>
(Ar grozījumiem, kas izdarīti ar 20.06.2000. likumu, kas stājas spēkā 19.07.2000.)<br>

<br>
48.pants. Starptautisko līgumu piemērošana<br>

<br>
Ja Saeimas apstiprinātā starptautiskajā līgumā paredzēti citādi noteikumi nekā šajā likumā, piemērojami starptautiskā līguma noteikumi.<br>

<br>
Pārejas noteikumi<br>

<br>
1. Līdz Ministru kabineta noteikumu izdošanai šā likuma izpildei piemērojami pašreiz spēkā esošie normatīvie akti, ciktāl tie nav pretrunā ar šo likumu.<br>

<br>
2. Ar šā likuma spēkā stāšanos spēku zaudē Satversmes 81.panta kārtībā izdotie Ministru kabineta 1997.gada 7.aprīļa noteikumi nr.135 "Noteikumi par ceļu satiksmi" (Latvijas Republikas Saeimas un Ministru Kabineta Ziņotājs, 1997, 10., 18.nr.).<br>

<br>
3. Likuma 10. un 21.pantā noteiktās prasības attiecībā uz personām, kuru pastāvīgā dzīvesvieta ir Latvijā un kuras līdz šo prasību spēkā stāšanās dienai Latvijā lieto ārvalstīs reģistrētus transportlīdzekļus, izpildāmas līdz 2000.gada 1.augustam.<br>

<br>
(20.06.2000. likuma redakcijā, kas stājas spēkā 19.07.2000.)<br>

<br>
Likums Saeimā pieņemts 1997.gada 1.oktobrī.<br>
Valsts prezidenta vietā<br>
Saeimas priekšsēdētāja biedrs A.Ameriks<br>
Rīgā 1997.gada 21.oktobrī<br>
PIEZĪMES<br>

<br>
15.02.2001. likuma "Grozījumi Ceļu satiksmes likumā"<br>
Pārejas noteikums:<br>
"Grozījumi likuma 30.pantā un 31.panta otrā daļa stājas spēkā 2001.gada 1.jūlijā."<br>

<span class="diff-tag-removed" id="removed20" title="#removed20">(Grozījumi 30.</span><span class="diff-tag-removed" id="removed21" title="#removed21">pantā iekļauti likuma redakcijā uz 01.</span><span class="diff-tag-removed" id="removed22" title="#removed22">07.</span><span class="diff-tag-removed" id="removed23" title="#removed23">2001.</span><span class="diff-tag-removed" id="removed24" title="#removed24">)<br>

</span>
</body>
</html>
