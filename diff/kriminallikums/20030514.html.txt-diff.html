<html>
<head>
<META http-equiv="Content-Type" content="text/html; charset=UTF-8">
<title>LawDiff report</title>
<link href="../diff.css" type="text/css" rel="stylesheet">
</head>
<body>
<div class="diff-topbar">
<table class="diffpage-html-firstlast">
<tr>
<td style="text-align: center; font-size: 110%;"><a class="diffpage-html-a" href="#">LawDiff</a> report.
        </td>
</tr>
</table>
</div>[IMG]<br>
Publicēts:<br>
"Latvijas Vēstnesis", 199/200 (1260/1261), 08.07.1998., "Ziņotājs", 15, 04.08.1998.<br>
Izdevējs: SaeimaVeids: likumsPieņemts: 17.06.1998.Stājas spēkā: 01.04.1999.<br>

<span class="diff-tag-removed" id="removed1" title="#removed1">Attēlotā redakcija: 01.</span><span class="diff-tag-removed" id="removed2" title="#removed2">01.</span><span class="diff-tag-removed" id="removed3" title="#removed3">2003.</span><span class="diff-tag-removed" id="removed4" title="#removed4"> - 13.</span><span class="diff-tag-added" id="added1" title="#added1">Attēlotā redakcija: 14.</span>05.<span class="diff-tag-added" id="added2" title="#added2">2003.</span><span class="diff-tag-added" id="added3" title="#added3"> - 14.</span><span class="diff-tag-added" id="added4" title="#added4">07.</span>2003. Vēsturiskā<br>
Grozījumi:<br>
18.05.2000. likums / LV, 197/200 (2108/2111), 01.06.2000. / Stājas spēkā 15.06.2000. 01.06.2000. likums / LV, 223/225 (2134/2136), 14.06.2000. / Stājas spēkā 28.06.2000. 20.06.2001. likums / LV, 100 (2487), 28.06.2001. / Stājas spēkā 12.07.2001. 25.04.2002. likums / LV, 69 (2644), 09.05.2002. / Stājas spēkā 23.05.2002. 20.06.2002. likums / LV, 104 (2679), 10.07.2002. / Stājas spēkā 01.11.2002. 17.10.2002. likums / LV, 161 (2736), 06.11.2002. / Stājas spēkā 20.11.2002. 31.10.2002. likums / LV, 168 (2743), 19.11.2002. / Stājas spēkā 01.01.<span class="diff-tag-added" id="added5" title="#added5">2003.</span><span class="diff-tag-added" id="added6" title="#added6"> 10.</span><span class="diff-tag-added" id="added7" title="#added7">04.</span><span class="diff-tag-added" id="added8" title="#added8">2003.</span><span class="diff-tag-added" id="added9" title="#added9"> likums / LV,</span><span class="diff-tag-added" id="added10" title="#added10"> 65 (2830),</span><span class="diff-tag-added" id="added11" title="#added11"> 30.</span><span class="diff-tag-added" id="added12" title="#added12">04.</span><span class="diff-tag-added" id="added13" title="#added13">2003.</span><span class="diff-tag-added" id="added14" title="#added14"> / Stājas spēkā 14.</span><span class="diff-tag-added" id="added15" title="#added15">05.</span>2003.<br>
Satura rādītājs:<br>

<br>
  &bull;&nbsp;<br>
    VISPĀRĪGĀ DAĻA<br>

<br>
       &bull;&nbsp;<br>
         I nodaļa Vispārīgie noteikumi<br>

<br>
            &bull;&nbsp;1.pants. Kriminālatbildības pamats<br>
            &bull;&nbsp;2.pants. Krimināllikuma spēks Latvijas teritorijā<br>
            &bull;&nbsp;3.pants. Krimināllikuma spēks uz gaisakuģiem, jūras un upju kuģiem ārpus Latvijas teritorijas<br>
            &bull;&nbsp;4.pants. Krimināllikuma spēks ārpus Latvijas teritorijas<br>
            &bull;&nbsp;5.pants. Krimināllikuma spēks laikā<br>

<br>
       &bull;&nbsp;<br>
         II nodaļa Noziedzīgs nodarījums<br>

<br>
            &bull;&nbsp;6.pants. Noziedzīga nodarījuma jēdziens<br>
            &bull;&nbsp;7.pants. Noziedzīgu nodarījumu klasifikācija<br>
            &bull;&nbsp;8.pants. Vainas formas<br>
            &bull;&nbsp;9.pants. Noziedzīgā nodarījuma izdarīšana ar nodomu (tīši)<br>
            &bull;&nbsp;10.pants. Noziedzīgā nodarījuma izdarīšana aiz neuzmanības<br>
            &bull;&nbsp;11.pants. Vecums, ar kuru iestājas kriminālatbildība<br>
            &bull;&nbsp;12.pants. Fiziskās personas kā juridiskās personas pārstāvja atbildība<br>
            &bull;&nbsp;13.pants. Nepieskaitāmība<br>
            &bull;&nbsp;14.pants. Ierobežota pieskaitāmība<br>
            &bull;&nbsp;15.pants. Pabeigts un nepabeigts noziedzīgs nodarījums<br>
            &bull;&nbsp;16.pants. Labprātīga atteikšanās<br>
            &bull;&nbsp;17.pants. Noziedzīga nodarījuma izdarītājs<br>
            &bull;&nbsp;18.pants. Vairāku personu piedalīšanās noziedzīgā nodarījumā<br>
            &bull;&nbsp;19.pants. Dalība<br>
            &bull;&nbsp;20.pants. Līdzdalība<br>
            &bull;&nbsp;21.pants. Organizēta grupa<br>
            &bull;&nbsp;22.pants. Iepriekš neapsolīta slēpšana un neziņošana<br>
            &bull;&nbsp;23.pants. Atsevišķs (vienots) noziedzīgs nodarījums<br>
            &bull;&nbsp;24.pants. Noziedzīgu nodarījumu daudzējādība<br>
            &bull;&nbsp;25.pants. Noziedzīgu nodarījumu atkārtotība<br>
            &bull;&nbsp;26.pants. Noziedzīgu nodarījumu kopība<br>
            &bull;&nbsp;27.pants. Noziedzīgu nodarījumu recidīvs<br>

<br>
       &bull;&nbsp;<br>
         III nodaļa Apstākļi, kas izslēdz kriminālatbildību<br>

<br>
            &bull;&nbsp;28.pants. Kriminālatbildību izslēdzošo apstākļu veidi<br>
            &bull;&nbsp;29.pants. Nepieciešamā aizstāvēšanās<br>
            &bull;&nbsp;30.pants. Šķietamā aizstāvēšanās<br>
            &bull;&nbsp;31.pants. Aizturēšana, radot personai kaitējumu<br>
            &bull;&nbsp;32.pants. Galējā nepieciešamība<br>
            &bull;&nbsp;33.pants. Attaisnojams profesionālais risks<br>
            &bull;&nbsp;34.pants. Noziedzīgas pavēles un noziedzīga rīkojuma izpildīšana<br>

<br>
       &bull;&nbsp;<br>
         IV nodaļa Sods<br>

<br>
            &bull;&nbsp;35.pants. Sods un tā mērķis<br>
            &bull;&nbsp;36.pants. Sodu veidi<br>
            &bull;&nbsp;37.pants. Nāves sods<br>
            &bull;&nbsp;38.pants. Brīvības atņemšana<br>
            &bull;&nbsp;39.pants. Arests<br>
            &bull;&nbsp;40.pants. Piespiedu darbs<br>
            &bull;&nbsp;41.pants. Naudas sods<br>
            &bull;&nbsp;42.pants. Mantas konfiskācija<br>
            &bull;&nbsp;43.pants. Izraidīšana no Latvijas Republikas<br>
            &bull;&nbsp;44.pants. Tiesību ierobežošana<br>
            &bull;&nbsp;45.pants. Policijas kontrole<br>

<br>
       &bull;&nbsp;<br>
         V nodaļa Soda noteikšana<br>

<br>
            &bull;&nbsp;46.pants. Soda noteikšanas vispārīgie principi<br>
            &bull;&nbsp;47.pants. Atbildību mīkstinošie apstākļi<br>
            &bull;&nbsp;48.pants. Atbildību pastiprinošie apstākļi<br>
            &bull;&nbsp;49.pants. Vieglāka soda noteikšana nekā likumā paredzētais sods<br>
            &bull;&nbsp;50.pants. Soda noteikšana par vairākiem noziedzīgiem nodarījumiem<br>
            &bull;&nbsp;51.pants. Soda noteikšana pēc vairākiem spriedumiem<br>
            &bull;&nbsp;52.pants. Sodu saskaitīšanas un aizstāšanas noteikumi<br>
            &bull;&nbsp;53.pants. Soda noteikšana par sagatavošanos noziegumam un par nozieguma mēģinājumu<br>
            &bull;&nbsp;54.pants. Soda noteikšana par noziedzīgu nodarījumu, kas izdarīts līdzdalībā<br>
            &bull;&nbsp;55.pants. Nosacīta notiesāšana<br>

<br>
       &bull;&nbsp;<br>
         VI nodaļa Atbrīvošana no kriminālatbildības un soda<br>

<br>
            &bull;&nbsp;56.pants. Kriminālatbildības noilgums<br>
            &bull;&nbsp;57.pants. Noilguma neiestāšanās<br>
            &bull;&nbsp;58.pants. Atbrīvošana no kriminālatbildības<br>
            &bull;&nbsp;58.^1 pants. Nosacīta atbrīvošana no kriminālatbildības<br>
            &bull;&nbsp;59.pants. Atbrīvošana no soda vai soda izciešanas<br>
            &bull;&nbsp;60.pants. Soda samazināšana izņēmuma gadījumos<br>
            &bull;&nbsp;61.pants. Nosacīta pirmstermiņa atbrīvošana no soda<br>
            &bull;&nbsp;62.pants. Notiesājoša sprieduma izpildīšanas noilgums<br>
            &bull;&nbsp;63.pants. Sodāmības dzēšana un noņemšana<br>

<br>
       &bull;&nbsp;<br>
         VII nodaļa Nepilngadīgo kriminālatbildības īpatnības<br>

<br>
            &bull;&nbsp;64.pants. Nepilngadīgo atbildība<br>
            &bull;&nbsp;65.pants. Soda piemērošana nepilngadīgajiem<br>
            &bull;&nbsp;66.pants. Audzinoša rakstura piespiedu līdzekļu piemērošana nepilngadīgajiem<br>
            &bull;&nbsp;67.pants. Nepilngadīgā nosacīta notiesāšana<br>

<br>
       &bull;&nbsp;<br>
         VIII nodaļa Medicīniska rakstura piespiedu līdzekļi<br>

<br>
            &bull;&nbsp;68.pants. Medicīniska rakstura piespiedu līdzekļi<br>
            &bull;&nbsp;69.pants. Medicīniska rakstura piespiedu līdzekļu noteikšana personām, kas ir nepieskaitāmības stāvoklī<br>
            &bull;&nbsp;70.pants. Medicīniska rakstura piespiedu līdzekļu noteikšana personām, kas ir ierobežotas pieskaitāmības stāvoklī<br>

<br>
  &bull;&nbsp;<br>
    SEVIŠĶĀ DAĻA<br>

<br>
       &bull;&nbsp;<br>
         IX nodaļa Noziegumi pret cilvēci, mieru, kara noziegumi, genocīds<br>

<br>
            &bull;&nbsp;71.pants. Genocīds<br>
            &bull;&nbsp;72.pants. Noziegumi pret mieru<br>
            &bull;&nbsp;73.pants. Masveida iznīcināšanas ieroču ražošana, uzkrāšana, lietošana un izplatīšana<br>
            &bull;&nbsp;74.pants. Kara noziegumi<br>
            &bull;&nbsp;75.pants. Varmācība pret iedzīvotājiem karadarbības rajonā<br>
            &bull;&nbsp;76.pants. Marodēšana<br>
            &bull;&nbsp;77.pants. Aicinājums uz agresīvu karu<br>
            &bull;&nbsp;78.pants. Nacionālās un rasu vienlīdzības pārkāpšana, cilvēka tiesību ierobežošana<br>
            &bull;&nbsp;79.pants. Kultūras un nacionālā mantojuma iznīcināšana<br>

<br>
       &bull;&nbsp;<br>
         X nodaļa Noziegumi pret valsti<br>

<br>
            &bull;&nbsp;80.pants. Uz valsts varas gāšanu vērsta darbība<br>
            &bull;&nbsp;80.^1 pants. Apvienošanās organizācijā ar mērķi gāzt Latvijas Republikas valsts varu<br>
            &bull;&nbsp;81.pants. Aicinājums vardarbīgi gāzt Latvijas Republikas valsts varu un vardarbīgi grozīt valsts iekārtu<br>
            &bull;&nbsp;82.pants. Aicinājums likvidēt Latvijas Republikas valstisko neatkarību<br>
            &bull;&nbsp;83.pants. Aicinājums graut Latvijas Republikas teritoriālo vienotību<br>
            &bull;&nbsp;84.pants. Starptautisko organizāciju noteikto sankciju pārkāpšana<br>
            &bull;&nbsp;85.pants. Spiegošana<br>
            &bull;&nbsp;86.pants. Latvijas Republikas Valsts prezidenta, Saeimas deputāta, Ministru kabineta locekļa un citas valsts amatpersonas dzīvības un veselības apdraudējums<br>
            &bull;&nbsp;87.pants. Ārvalsts pārstāvju dzīvības un veselības apdraudējums<br>
            &bull;&nbsp;88.pants. Terorisms<br>
            &bull;&nbsp;89.pants. Kaitniecība<br>
            &bull;&nbsp;89.^1 pants. Noziedzīga organizācija<br>
            &bull;&nbsp;90.pants. Kavēšana realizēt vēlēšanu tiesības un tiesības piedalīties tautas nobalsošanā<br>
            &bull;&nbsp;91.pants. Apzināti nepatiesu ziņu izplatīšana par deputāta kandidātu<br>
            &bull;&nbsp;92.pants. Vēlēšanu un tautas nobalsošanas dokumentu viltošana, nepareiza balsu saskaitīšana un aizklātas balsošanas pārkāpšana<br>
            &bull;&nbsp;93.pants. Valsts simbolu zaimošana<br>
            &bull;&nbsp;94.pants. Valsts noslēpuma apzināta izpaušana<br>
            &bull;&nbsp;95.pants. Valsts noslēpuma izpaušana aiz neuzmanības<br>

<br>
       &bull;&nbsp;<br>
         XI nodaļa Noziedzīgi nodarījumi pret dabas vidi<br>

<br>
            &bull;&nbsp;96.pants. Zemes, tās dzīļu, ūdeņu un mežu apsaimniekošanas un izmantošanas noteikumu pārkāpšana<br>
            &bull;&nbsp;97.pants. Jūras dabas resursu izmantošanas noteikumu pārkāpšana<br>
            &bull;&nbsp;98.pants. Radioaktīvo un ķīmisko vielu aprites drošības noteikumu pārkāpšana<br>
            &bull;&nbsp;99.pants. Bīstamo atkritumu likvidācijas noteikumu pārkāpšana<br>
            &bull;&nbsp;100.pants. Bīstamu vielu neatļauta apglabāšana ūdeņos un zemes dzīlēs<br>
            &bull;&nbsp;101.pants. Jūras piesārņošana<br>
            &bull;&nbsp;102.pants. Zemes, mežu un ūdeņu piesārņošana un piegružošana<br>
            &bull;&nbsp;103.pants. Atmosfēras gaisa piesārņošana<br>
            &bull;&nbsp;104.pants. Objektu ekspluatācija bez attīrīšanas būvēm<br>
            &bull;&nbsp;105.pants. Pasākumu neveikšana dabas vides piesārņojuma likvidēšanai<br>
            &bull;&nbsp;106.pants. Datu slēpšana par dabas vides piesārņojumu<br>
            &bull;&nbsp;107.pants. Meža dedzināšana<br>
            &bull;&nbsp;108.pants. Meža iznīcināšana un bojāšana aiz neuzmanības<br>
            &bull;&nbsp;109.pants. Patvaļīga koku ciršana un bojāšana<br>
            &bull;&nbsp;110.pants. Patvaļīga zvejošana un ūdensdzīvnieku iegūšana<br>
            &bull;&nbsp;111.pants. Elektrozvejas ierīču nelikumīga izgatavošana, iegādāšanās, glabāšana, realizēšana, pārvadāšana un pārsūtīšana<br>
            &bull;&nbsp;112.pants. Patvaļīgas medības<br>
            &bull;&nbsp;113.pants. Spridzināšanas un citu darbu veikšana, pārkāpjot dzīvnieku aizsardzības noteikumus<br>
            &bull;&nbsp;114.pants. Valsts īpaši aizsargājamo dabas objektu iznīcināšana un bojāšana<br>
            &bull;&nbsp;115.pants. Valsts īpaši aizsargājamo dzīvnieku un augu iznīcināšana un bojāšana<br>

<br>
       &bull;&nbsp;<br>
         XII nodaļa Nonāvēšana<br>

<br>
            &bull;&nbsp;116.pants. Slepkavība<br>
            &bull;&nbsp;117.pants. Slepkavība pastiprinošos apstākļos<br>
            &bull;&nbsp;118.pants. Slepkavība sevišķi pastiprinošos apstākļos<br>
            &bull;&nbsp;119.pants. Jaundzimuša bērna slepkavība<br>
            &bull;&nbsp;120.pants. Slepkavība, kas izdarīta stipra psihiska uzbudinājuma stāvoklī<br>
            &bull;&nbsp;121.pants. Slepkavība, pārkāpjot nepieciešamās aizstāvēšanās robežas<br>
            &bull;&nbsp;122.pants. Slepkavība, pārkāpjot personas aizturēšanas nosacījumus<br>
            &bull;&nbsp;123.pants. Nonāvēšana aiz neuzmanības<br>
            &bull;&nbsp;124.pants. Novešana līdz pašnāvībai<br>

<br>
       &bull;&nbsp;<br>
         XIII nodaļa Noziedzīgi nodarījumi pret personas veselību<br>

<br>
            &bull;&nbsp;125.pants. Tīšs smags miesas bojājums<br>
            &bull;&nbsp;126.pants. Tīšs vidēja smaguma miesas bojājums<br>
            &bull;&nbsp;127.pants. Tīšs miesas bojājums, kas nodarīts stipra psihiska uzbudinājuma stāvoklī<br>
            &bull;&nbsp;128.pants. Tīša miesas bojājuma nodarīšana, pārkāpjot nepieciešamās aizstāvēšanās robežas<br>
            &bull;&nbsp;129.pants. Tīša miesas bojājuma nodarīšana, pārkāpjot personas aizturēšanas nosacījumus<br>
            &bull;&nbsp;130.pants. Tīšs viegls miesas bojājums<br>
            &bull;&nbsp;131.pants. Miesas bojājums aiz neuzmanības<br>
            &bull;&nbsp;132.pants. Draudi izdarīt slepkavību un nodarīt smagu miesas bojājumu<br>
            &bull;&nbsp;133.pants. Inficēšana ar cilvēka imūndeficīta vīrusu<br>
            &bull;&nbsp;134.pants. Inficēšana ar venerisku slimību<br>
            &bull;&nbsp;135.pants. Aborta neatļauta izdarīšana<br>
            &bull;&nbsp;136.pants. Piespiešana izdarīt abortu<br>
            &bull;&nbsp;137.pants. Neatļauta ārstniecība<br>
            &bull;&nbsp;138.pants. Ārstniecības personas profesionālo pienākumu nepienācīga pildīšana<br>
            &bull;&nbsp;139.pants. Cilvēka audu un orgānu nelikumīga izņemšana<br>
            &bull;&nbsp;140.pants. Sanitāri higiēniskās un epidemioloģiskās drošības noteikumu pārkāpšana<br>
            &bull;&nbsp;141.pants. Atstāšana bez palīdzības<br>
            &bull;&nbsp;142.pants. Palīdzības nesniegšana jūrā cietušajiem<br>

<br>
       &bull;&nbsp;<br>
         XIV nodaļa Noziedzīgi nodarījumi pret personas pamattiesībām un pamatbrīvībām<br>

<br>
            &bull;&nbsp;143.pants. Personas dzīvokļa neaizskaramības pārkāpšana<br>
            &bull;&nbsp;144.pants. Korespondences, pa telekomunikāciju tīkliem pārraidāmās informācijas un citas informācijas noslēpuma pārkāpšana<br>
            &bull;&nbsp;145.pants. Sveša noslēpuma izpaušana<br>
            &bull;&nbsp;146.pants. Darba aizsardzības noteikumu pārkāpšana<br>
            &bull;&nbsp;147.pants. Izgudrotāja un dizainera tiesību pārkāpšana<br>
            &bull;&nbsp;148.pants. Autortiesību un blakustiesību pārkāpšana<br>
            &bull;&nbsp;149.pants. Nelikumīgas darbības ar autortiesību un blakustiesību objektiem<br>
            &bull;&nbsp;150.pants. Personu līdztiesības pārkāpšana atkarībā no šo personu attieksmes pret reliģiju<br>
            &bull;&nbsp;151.pants. Reliģisku rituālu traucēšana<br>

<br>
       &bull;&nbsp;<br>
         XV nodaļa Noziedzīgi nodarījumi pret personas brīvību, godu un cieņu<br>

<br>
            &bull;&nbsp;152.pants. Nelikumīga brīvības atņemšana<br>
            &bull;&nbsp;153.pants. Personas nolaupīšana<br>
            &bull;&nbsp;154.pants. Ķīlnieku sagrābšana<br>
            &bull;&nbsp;154.^1 pants. Cilvēku tirdzniecība<br>
            &bull;&nbsp;154.^2 pants. Cilvēku tirdzniecības jēdziens<br>
            &bull;&nbsp;155.pants. Nelikumīga ievietošana psihiatriskajā slimnīcā<br>
            &bull;&nbsp;156.pants. Goda aizskaršana<br>
            &bull;&nbsp;157.pants. Neslavas celšana<br>
            &bull;&nbsp;158.pants. Goda aizskaršana un neslavas celšana masu saziņas līdzeklī<br>

<br>
       &bull;&nbsp;<br>
         XVI nodaļa Noziedzīgi nodarījumi pret tikumību un dzimumneaizskaramību<br>

<br>
            &bull;&nbsp;159.pants. Izvarošana<br>
            &bull;&nbsp;160.pants. Vardarbīga dzimumtieksmes apmierināšana<br>
            &bull;&nbsp;161.pants. Dzimumsakari, pederastija un lesbiānisms ar personu, kura nav sasniegusi sešpadsmit gadu vecumu<br>
            &bull;&nbsp;162.pants. Pavešana netiklībā<br>
            &bull;&nbsp;163.pants. Prostitūciju ierobežojošo noteikumu pārkāpšana<br>
            &bull;&nbsp;164.pants. Piespiešana nodarboties ar prostitūciju<br>
            &bull;&nbsp;165.pants. Sutenerisms<br>
            &bull;&nbsp;165.^1 pants. Personas nosūtīšana seksuālai izmantošanai<br>
            &bull;&nbsp;165.^2 pants. Nosūtīšana uz ārvalsti<br>
            &bull;&nbsp;166.pants. Pornogrāfiska vai erotiska rakstura materiālu ievešanas, izgatavošanas un izplatīšanas noteikumu pārkāpšana<br>

<br>
       &bull;&nbsp;<br>
         XVII nodaļa Noziedzīgi nodarījumi pret ģimeni un nepilngadīgajiem<br>

<br>
            &bull;&nbsp;167.pants. Bērna samainīšana<br>
            &bull;&nbsp;168.pants. Nepilngadīgā neatdošana un bērna atšķiršana no mātes, tēva un aizbildņa<br>
            &bull;&nbsp;169.pants. Adopcijas noslēpuma izpaušana<br>
            &bull;&nbsp;170.pants. Izvairīšanās no uzturēšanas<br>
            &bull;&nbsp;171.pants. Aizbildņa tiesību ļaunprātīga izmantošana<br>
            &bull;&nbsp;172.pants. Nepilngadīgā iesaistīšana noziedzīgā nodarījumā<br>
            &bull;&nbsp;173.pants. Nepilngadīgā novešana līdz dzēruma stāvoklim, iesaistīšana nemedicīniskā ārstniecības un citu līdzekļu lietošanā, kas izraisa apreibumu<br>
            &bull;&nbsp;174.pants. Cietsirdība un vardarbība pret nepilngadīgo<br>

<br>
       &bull;&nbsp;<br>
         XVIII nodaļa Noziedzīgi nodarījumi pret īpašumu<br>

<br>
            &bull;&nbsp;175.pants. Zādzība<br>
            &bull;&nbsp;176.pants. Laupīšana<br>
            &bull;&nbsp;177.pants. Krāpšana<br>
            &bull;&nbsp;178.pants. Apdrošināšanas krāpšana<br>
            &bull;&nbsp;179.pants. Piesavināšanās<br>
            &bull;&nbsp;180.pants. Zādzība, krāpšana, piesavināšanās nelielā apmērā<br>
            &bull;&nbsp;181.pants. Atkārtota zādzība, krāpšana, piesavināšanās<br>
            &bull;&nbsp;182.pants. Elektroenerģijas, siltumenerģijas, gāzes un telekomunikāciju pakalpojumu patvaļīga izmantošana<br>
            &bull;&nbsp;183.pants. Izspiešana<br>
            &bull;&nbsp;184.pants. Izspiešana organizētā grupā<br>
            &bull;&nbsp;185.pants. Mantas tīša iznīcināšana un bojāšana<br>
            &bull;&nbsp;186.pants. Mantas iznīcināšana un bojāšana aiz neuzmanības<br>
            &bull;&nbsp;187.pants. Elektrotīklu, siltumtīklu un maģistrālo gāzes, naftas un naftas produktu vadu tīša iznīcināšana un bojāšana<br>
            &bull;&nbsp;188.pants. Maģistrālo gāzes un naftas vadu iznīcināšana vai bojāšana aiz neuzmanības<br>
            &bull;&nbsp;189.pants. Mantas neapzinīga un nevērīga apsardzība<br>

<br>
       &bull;&nbsp;<br>
         XIX nodaļa Noziedzīgi nodarījumi tautsaimniecībā<br>

<br>
            &bull;&nbsp;190.pants. Kontrabanda<br>
            &bull;&nbsp;190.^1 pants. Narkotisko, psihotropo vielu un šo vielu izgatavošanai paredzēto izejmateriālu (prekursoru) kontrabanda<br>
            &bull;&nbsp;191.pants. Nelikumīgi ievestu preču un citu vērtību glabāšana un realizēšana<br>
            &bull;&nbsp;192.pants. Viltotas naudas un valsts vērtspapīru izgatavošana un izplatīšana<br>
            &bull;&nbsp;193.pants. Nelikumīgas darbības ar vērtspapīriem un maksāšanas līdzekļiem<br>
            &bull;&nbsp;193.^1 pants. Datu, programmatūras un iekārtu iegūšana, izgatavošana, izplatīšana, izmantošana un glabāšana nelikumīgām darbībām ar vērtspapīriem un maksāšanas līdzekļiem<br>
            &bull;&nbsp;194.pants. Neatļauta vērtspapīru izlaišana<br>
            &bull;&nbsp;195.pants. Noziedzīgi iegūtu līdzekļu legalizēšana<br>
            &bull;&nbsp;196.pants. Pilnvaru ļaunprātīga izmantošana un pārsniegšana<br>
            &bull;&nbsp;197.pants. Nolaidība<br>
            &bull;&nbsp;198.pants. Neatļauta labumu pieņemšana<br>
            &bull;&nbsp;199.pants. Komerciālā uzpirkšana<br>
            &bull;&nbsp;200.pants. Dienesta noslēpumu un komercnoslēpumu saturošu ziņu neatļauta iegūšana un izpaušana<br>
            &bull;&nbsp;201.pants. Augļošana<br>
            &bull;&nbsp;202.pants. Preces un pakalpojuma kvalitātes nenodrošināšana<br>
            &bull;&nbsp;203.pants. Preces un pakalpojuma drošuma prasību neievērošana<br>
            &bull;&nbsp;204.pants. Pircēju un pasūtītāju apkrāpšana<br>
            &bull;&nbsp;205.pants. Tirdzniecības noteikumu pārkāpšana<br>
            &bull;&nbsp;206.pants. Preču zīmes, citas atšķirības zīmes un dizainparauga nelikumīga izmantošana<br>
            &bull;&nbsp;207.pants. Uzņēmējdarbība bez reģistrēšanas un bez atļaujas (licences)<br>
            &bull;&nbsp;208.pants. Aizliegta uzņēmējdarbība<br>
            &bull;&nbsp;209.pants. Fiktīva uzņēmējdarbība<br>
            &bull;&nbsp;210.pants. Kredīta un citu aizdevumu negodprātīga saņemšana un izmantošana<br>
            &bull;&nbsp;211.pants. Negodīga konkurence un maldinoša reklāma<br>
            &bull;&nbsp;212.pants. Konkurences aizsardzības institūcijas prasību nepildīšana<br>
            &bull;&nbsp;213.pants. Uzņēmuma (uzņēmējsabiedrības) novešana līdz maksātnespējai un bankrotam<br>
            &bull;&nbsp;214.pants. Maksātnespējas pieteikuma neiesniegšana un nepatiesa pieteikuma iesniegšana<br>
            &bull;&nbsp;215.pants. Maksātnespējas procesa noteikumu pārkāpšana<br>
            &bull;&nbsp;216.pants. Ieķīlātas lietas prettiesisks atsavinājums<br>
            &bull;&nbsp;217.pants. Grāmatvedības un statistiskās informācijas noteikumu pārkāpšana<br>
            &bull;&nbsp;218.pants. Izvairīšanās no nodokļu un tiem pielīdzināto maksājumu nomaksas<br>
            &bull;&nbsp;219.pants. Izvairīšanās no deklarācijas iesniegšanas<br>
            &bull;&nbsp;220.pants. Mantas nobēdzināšana<br>
            &bull;&nbsp;221.pants. Spirta un alkoholisko dzērienu uzglabāšanas un pārvadāšanas noteikumu pārkāpšana<br>
            &bull;&nbsp;222.pants. Veterināro noteikumu pārkāpšana<br>
            &bull;&nbsp;223.pants. Augu slimību un kaitēkļu apkarošanas noteikumu pārkāpšana<br>

<br>
       &bull;&nbsp;<br>
         XX nodaļa Noziedzīgi nodarījumi pret vispārējo drošību un sabiedrisko kārtību<br>

<br>
            &bull;&nbsp;224.pants. Bandītisms<br>
            &bull;&nbsp;225.pants. Masu nekārtības<br>
            &bull;&nbsp;226.pants. Sabiedrisko pasākumu organizēšanas un norises kārtības pārkāpšana<br>
            &bull;&nbsp;227.pants. Sabiedriskās drošības, kārtības un personas veselības apdraudējums, veicot reliģisku darbību<br>
            &bull;&nbsp;228.pants. Kapa un līķa apgānīšana<br>
            &bull;&nbsp;229.pants. Kultūras pieminekļu iznīcināšana un bojāšana<br>
            &bull;&nbsp;230.pants. Cietsirdīga izturēšanās pret dzīvniekiem<br>
            &bull;&nbsp;230.^1 pants. Dzīvnieku turēšanas noteikumu pārkāpšana<br>
            &bull;&nbsp;231.pants. Huligānisms<br>
            &bull;&nbsp;231.^1 pants. Apzināti nepatiess paziņojums par sprāgstošas, indīgas, radioaktīvas vai bakterioloģiskas vielas vai materiālu vai spridzināmās ietaises ievietošanu vai novietošanu<br>
            &bull;&nbsp;232.pants. Psihiski slimo personu iesaistīšana noziedzīgā nodarījumā<br>
            &bull;&nbsp;233.pants. Ieroču, munīcijas un sprāgstošu vielu neatļauta izgatavošana, iegādāšanās, glabāšana un realizēšana<br>
            &bull;&nbsp;234.pants. Speciālo līdzekļu neatļauta izgatavošana, iegādāšanās, nēsāšana un realizēšana<br>
            &bull;&nbsp;235.pants. Personas atbrīvošana no kriminālatbildības par ieroča, munīcijas, sprāgstošu vielu un speciālā līdzekļa izgatavošanu, iegādāšanos, nēsāšanu un glabāšanu<br>
            &bull;&nbsp;236.pants. Šaujamieroču un munīcijas nevērīga glabāšana, nēsāšana, pārvadāšana un pārsūtīšana<br>
            &bull;&nbsp;237.pants. Šaujamieroču pielietošanas nosacījumu un kārtības pārkāpšana<br>
            &bull;&nbsp;238.pants. Ražošanas drošības un tehniskās disciplīnas noteikumu pārkāpšana<br>
            &bull;&nbsp;239.pants. Būvniecības noteikumu pārkāpšana<br>
            &bull;&nbsp;240.pants. Ugunsdrošības noteikumu pārkāpšana<br>
            &bull;&nbsp;241.pants. Patvaļīga piekļūšana datorsistēmai<br>
            &bull;&nbsp;242.pants. Datortehnikas programmatūras neatļauta iegūšana<br>
            &bull;&nbsp;243.pants. Datortehnikas programmatūras bojāšana<br>
            &bull;&nbsp;244.pants. Datora vīrusa izplatīšana<br>
            &bull;&nbsp;245.pants. Informācijas sistēmas drošības noteikumu pārkāpšana<br>
            &bull;&nbsp;246.pants. Ātri uzliesmojošu vielu un priekšmetu, kā arī kodīgu vielu neatļauta pārsūtīšana<br>
            &bull;&nbsp;247.pants. Ātri uzliesmojošu vielu un priekšmetu neatļauta pārvadāšana gaisa kuģī<br>
            &bull;&nbsp;248.pants. Indīgu un stipri iedarbīgu vielu neatļauta izgatavošana, iegādāšanās, glabāšana, realizēšana un pārsūtīšana<br>
            &bull;&nbsp;249.pants. Narkotisko un psihotropo vielu ražošanas, iegādāšanās, glabāšanas, uzskaites, izsniegšanas, pārvadāšanas un pārsūtīšanas noteikumu pārkāpšana<br>
            &bull;&nbsp;250.pants. Narkotisko un psihotropo vielu neatļauta izsniegšana<br>
            &bull;&nbsp;251.pants. Pamudināšana lietot narkotiskās un psihotropās vielas<br>
            &bull;&nbsp;252.pants. Narkotisko un psihotropo vielu ievadīšana pret personas gribu<br>
            &bull;&nbsp;253.pants. Narkotisko un psihotropo vielu neatļauta izgatavošana, iegādāšanās, glabāšana, pārvadāšana un pārsūtīšana<br>
            &bull;&nbsp;253.^1 pants. Narkotisko un psihotropo vielu neatļauta izgatavošana, iegādāšanās, glabāšana, pārvadāšana un pārsūtīšana realizācijas nolūkā un neatļauta realizēšana<br>
            &bull;&nbsp;253.^2 pants. Narkotisko un psihotropo vielu neatļauta iegādāšanās, glabāšana un realizēšana nelielā apmērā un narkotisko un psihotropo vielu lietošana bez ārsta nozīmējuma<br>
            &bull;&nbsp;254.pants. Personas atbrīvošana no kriminālatbildības par narkotisko un psihotropo vielu iegādāšanos, glabāšanu, pārvadāšanu un pārsūtīšanu<br>
            &bull;&nbsp;255.pants. Narkotisko un psihotropo vielu neatļautai izgatavošanai paredzētu iekārtu un vielu (prekursoru) izgatavošana, iegādāšanās, glabāšana, pārvadāšana, pārsūtīšana un realizēšana<br>
            &bull;&nbsp;256.pants. Narkotiskās vielas saturošu augu neatļauta sēšana un audzēšana<br>

<br>
       &bull;&nbsp;<br>
         XXI nodaļa Noziedzīgi nodarījumi pret satiksmes drošību<br>

<br>
            &bull;&nbsp;257.pants. Dzelzceļa, ūdens un gaisa transporta kustības drošības un ekspluatācijas noteikumu pārkāpšana<br>
            &bull;&nbsp;258.pants. Satiksmes ceļu un dzelzceļa, ūdens un gaisa transportlīdzekļu bojāšana<br>
            &bull;&nbsp;259.pants. Vilciena patvarīga apturēšana<br>
            &bull;&nbsp;260.pants. Ceļu satiksmes noteikumu un transportlīdzekļu ekspluatācijas noteikumu pārkāpšana<br>
            &bull;&nbsp;261.pants. Transportlīdzekļa jēdziens<br>
            &bull;&nbsp;262.pants. Transportlīdzekļa vadīšana alkoholisko dzērienu, narkotisko, psihotropo un citu apreibinošu vielu iespaidā<br>
            &bull;&nbsp;263.pants. Tehniski bojātu transportlīdzekļu laišana ekspluatācijā<br>
            &bull;&nbsp;264.pants. Pieļaušana vadīt transportlīdzekļus personām, kas atrodas alkoholisko dzērienu, narkotisko, psihotropo un citu apreibinošu vielu iespaidā<br>
            &bull;&nbsp;265.pants. Transportlīdzekļa reģistrācijas dokumenta, agregāta un reģistrācijas numura zīmes nelikumīga izgatavošana, realizēšana, izsniegšana, viltošana, iznīcināšana un nolaupīšana<br>
            &bull;&nbsp;266.pants. Transporta kustības noteikumu pārkāpšana<br>
            &bull;&nbsp;267.pants. Kuģa nosaukuma nepaziņošana kuģu sadursmes gadījumā<br>
            &bull;&nbsp;268.pants. Gaisa un ūdens transportlīdzekļa sagrābšana<br>

<br>
       &bull;&nbsp;<br>
         XXII nodaļa Noziedzīgi nodarījumi pret pārvaldības kārtību<br>

<br>
            &bull;&nbsp;269.pants. Uzbrukums varas pārstāvim un citai valsts amatpersonai<br>
            &bull;&nbsp;270.pants. Pretošanās varas pārstāvim un citai valsts amatpersonai<br>
            &bull;&nbsp;271.pants. Varas pārstāvja un citas valsts amatpersonas goda un cieņas aizskaršana<br>
            &bull;&nbsp;272.pants. Pieprasītās informācijas nesniegšana un nepatiesu ziņu sniegšana<br>
            &bull;&nbsp;273.pants. Valsts amatpersonas nosaukuma un varas patvaļīga piesavināšanās<br>
            &bull;&nbsp;274.pants. Dokumenta, zīmoga un spiedoga nolaupīšana un iznīcināšana<br>
            &bull;&nbsp;275.pants. Dokumenta, zīmoga un spiedoga viltošana un viltota dokumenta, zīmoga un spiedoga realizēšana un izmantošana<br>
            &bull;&nbsp;276.pants. Pasta sūtījuma nelikumīga atvēršana un iznīcināšana<br>
            &bull;&nbsp;277.pants. Neatļauta darbība ar arhīvu fondu dokumentiem<br>
            &bull;&nbsp;278.pants. Pasta apmaksas zīmju viltošana<br>
            &bull;&nbsp;279.pants. Patvarība<br>
            &bull;&nbsp;280.pants. Personas nodarbināšanas noteikumu pārkāpšana<br>
            &bull;&nbsp;281.pants. Personas identitātes slēpšana<br>
            &bull;&nbsp;282.pants. Izvairīšanās no iesaukuma obligātajā militārajā dienestā<br>
            &bull;&nbsp;282.^1 pants. Izvairīšanās no mobilizācijas<br>
            &bull;&nbsp;282.^2 pants. Mobilizācijas darbību kavēšana un mobilizācijas pieprasījuma neizpildīšana<br>
            &bull;&nbsp;282.^3 pants. Izvairīšanās no alternatīvā dienesta pildīšanas<br>
            &bull;&nbsp;283.pants. Valsts robežas režīma pārkāpšana<br>
            &bull;&nbsp;284. pants. Valsts robežas nelikumīga šķērsošana<br>
            &bull;&nbsp;285.pants. Personas nelikumīga pārvietošana pāri valsts robežai<br>
            &bull;&nbsp;286.pants. Latvijas valsts karoga neatļauta pacelšana uz kuģa<br>
            &bull;&nbsp;287.pants. Sarkanā Krusta un Sarkanā Pusmēness zīmju neatļauta lietošana<br>
            &bull;&nbsp;288.pants. Telekomunikāciju iekārtu, radio un televīzijas raidītāju un pasta tehnoloģisko iekārtu bojāšana<br>
            &bull;&nbsp;288.^1 pants. Radio un televīzijas programmu raidīšanai un izplatīšanai normatīvajos aktos paredzētās iekārtu uzstādīšanas un lietošanas kārtības pārkāpšana<br>

<br>
       &bull;&nbsp;<br>
         XXIII nodaļa Noziedzīgi nodarījumi pret jurisdikciju<br>

<br>
            &bull;&nbsp;289.pants. Pierādījumu viltošana<br>
            &bull;&nbsp;290.pants. Personas saukšana pie kriminālatbildības, zinot, ka tā nav vainīga<br>
            &bull;&nbsp;291.pants. Nelikumīga sprieduma un lēmuma taisīšana<br>
            &bull;&nbsp;292.pants. Apzināti nelikumīga apcietināšana<br>
            &bull;&nbsp;293.pants. Apzināti nelikumīga aizturēšana un piespiedu atvešana<br>
            &bull;&nbsp;294.pants. Piespiešana dot liecību<br>
            &bull;&nbsp;294.^1 pants. Iejaukšanās lietu izmeklēšanā<br>
            &bull;&nbsp;295.pants. Iejaukšanās lietu iztiesāšanā<br>
            &bull;&nbsp;296.pants. Tiesas sprieduma un lēmuma neizpildīšana<br>
            &bull;&nbsp;297.pants. Nepatiesa uzdošanās par apsūdzēto, tiesājamo, cietušo un liecinieku<br>
            &bull;&nbsp;298.pants. Apzināti nepatiess ziņojums<br>
            &bull;&nbsp;299.pants. Apzināti nepatiess paziņojums<br>
            &bull;&nbsp;300.pants. Apzināti nepatiesa liecība, atzinums un tulkojums<br>
            &bull;&nbsp;301.pants. Piespiešana dot nepatiesu liecību, atzinumu un tulkojumu<br>
            &bull;&nbsp;302.pants. Atteikšanās dot liecību, atzinumu un izdarīt tulkošanu<br>
            &bull;&nbsp;303.pants. Personas atbrīvošana no kriminālatbildības par atteikšanos dot liecību<br>
            &bull;&nbsp;304.pants. Pirmstiesas izmeklēšanas datu izpaušana<br>
            &bull;&nbsp;305.pants. Personu speciālās procesuālās aizsardzības noteikumu pārkāpšana<br>
            &bull;&nbsp;306.pants. Pierādījumu neizdošana<br>
            &bull;&nbsp;307.pants. Nelikumīgas darbības ar krimināllietas materiāliem<br>
            &bull;&nbsp;308.pants. Arestētas mantas atsavināšana un slēpšana<br>
            &bull;&nbsp;309.pants. Nelikumīga vielu un priekšmetu nodošana personām un saņemšana no personām, kuras ievietotas apcietinājuma un ieslodzījuma vietās<br>
            &bull;&nbsp;310.pants. Bēgšana no apcietinājuma un no ieslodzījuma vietas<br>
            &bull;&nbsp;311.pants. Uzbrukums ieslodzījuma vietā administrācijai un notiesātajiem<br>
            &bull;&nbsp;312.pants. Izvairīšanās no tiesas piespriestā soda izciešanas<br>
            &bull;&nbsp;313.pants. Iepriekš neapsolīta slēpšana<br>
            &bull;&nbsp;314.pants. Noziedzīgā kārtā iegūtas mantas iegādāšanās un realizēšana<br>
            &bull;&nbsp;315.pants. Neziņošana par noziegumu<br>

<br>
       &bull;&nbsp;<br>
         XXIV nodaļa Noziedzīgi nodarījumi valsts institūciju dienestā<br>

<br>
            &bull;&nbsp;316.pants. Valsts amatpersonas jēdziens<br>
            &bull;&nbsp;317.pants. Dienesta pilnvaru pārsniegšana<br>
            &bull;&nbsp;318.pants. Dienesta stāvokļa ļaunprātīga izmantošana<br>
            &bull;&nbsp;319.pants. Valsts amatpersonas bezdarbība<br>
            &bull;&nbsp;320.pants. Kukuļņemšana<br>
            &bull;&nbsp;321.pants. Kukuļa piesavināšanās<br>
            &bull;&nbsp;322.pants. Starpniecība kukuļošanā<br>
            &bull;&nbsp;323.pants. Kukuļdošana<br>
            &bull;&nbsp;324.pants. Kukuļdevēja un kukuļošanas starpnieka atbrīvošana no kriminālatbildības<br>
            &bull;&nbsp;325.pants. Valsts amatpersonai noteikto ierobežojumu pārkāpšana<br>
            &bull;&nbsp;326.pants. Neatļauta piedalīšanās mantiskos darījumos<br>
            &bull;&nbsp;326.^1 pants. Tirgošanās ar ietekmi<br>
            &bull;&nbsp;327.pants. Dienesta viltojums<br>
            &bull;&nbsp;328.pants. Nepatiess dienesta ziņojums<br>
            &bull;&nbsp;329.pants. Neizpaužamu ziņu izpaušana<br>
            &bull;&nbsp;330.pants. Neizpaužamu ziņu izpaušana pēc amata atstāšanas<br>

<br>
       &bull;&nbsp;<br>
         XXV nodaļa Noziedzīgi nodarījumi militārajā dienestā<br>

<br>
            &bull;&nbsp;331.pants. Noziedzīga nodarījuma jēdziens un tā subjekti militārajā dienestā<br>
            &bull;&nbsp;332.pants. Patvaļīga prombūtne<br>
            &bull;&nbsp;333.pants. Dezertēšana<br>
            &bull;&nbsp;334.pants. Izvairīšanās no militārā dienesta<br>
            &bull;&nbsp;335.pants. Nepaklausība<br>
            &bull;&nbsp;336.pants. Pavēles neizpildīšana<br>
            &bull;&nbsp;337.pants. Pretošanās priekšniekam un viņa piespiešana pārkāpt dienesta pienākumus<br>
            &bull;&nbsp;338.pants. Vardarbība pret padoto<br>
            &bull;&nbsp;339.pants. Karavīra goda aizskaršana<br>
            &bull;&nbsp;340.pants. Karavīra piekaušana un spīdzināšana<br>
            &bull;&nbsp;341.pants. Varas ļaunprātīga izmantošana un dienesta pilnvaru pārkāpšana<br>
            &bull;&nbsp;342.pants. Dienesta nolaidība<br>
            &bull;&nbsp;343.pants. Dienesta mantas izšķiešana un pazaudēšana<br>
            &bull;&nbsp;344.pants. Militārā dienesta mantas tīša iznīcināšana un bojāšana<br>
            &bull;&nbsp;345.pants. Militārā dienesta mantas iznīcināšana un bojāšana aiz neuzmanības<br>
            &bull;&nbsp;346.pants. Ieroču, munīcijas, sprāgstvielu, radioaktīvu un bīstamu vielu glabāšanas, izlietošanas, uzskaites un pārvadāšanas noteikumu pārkāpšana<br>
            &bull;&nbsp;347.pants. Kaujas mašīnu vadīšanas un ekspluatācijas noteikumu pārkāpšana<br>
            &bull;&nbsp;348.pants. Kuģu vadīšanas noteikumu pārkāpšana<br>
            &bull;&nbsp;349.pants. Lidojumu un to sagatavošanas noteikumu pārkāpšana<br>
            &bull;&nbsp;350.pants. Sardzes dienesta reglamenta noteikumu pārkāpšana<br>
            &bull;&nbsp;351.pants. Iekšējā dienesta reglamenta noteikumu pārkāpšana<br>
            &bull;&nbsp;352.pants. Militāru ziņu izpaušana<br>
            &bull;&nbsp;353.pants. Kara vešanas līdzekļu nodošana un atstāšana ienaidniekam<br>
            &bull;&nbsp;354.pants. Kaujas lauka patvaļīga atstāšana un atteikšanās lietot ieroci<br>
            &bull;&nbsp;355.pants. Gūstā esoša karavīra noziedzīga rīcība<br>
            &bull;&nbsp;356.pants. Sarkanā Krusta un Sarkanā Pusmēness nozīmju nelikumīga nēsāšana un ļaunprātīga izmantošana<br>

<br>
  &bull;&nbsp;<br>
    Pārejas noteikumi<br>

<br>
       &bull;&nbsp;1. punkts<br>
       &bull;&nbsp;2. punkts<br>
       &bull;&nbsp;3. punkts<br>
       &bull;&nbsp;4. punkts<br>

<br>
Saeima ir pieņēmusi un Valsts<br>
prezidents izsludina šādu likumu:<br>
Krimināllikums<br>
VISPĀRĪGĀ DAĻA<br>
I nodaļa<br>
Vispārīgie noteikumi<br>

<br>
1.pants. Kriminālatbildības pamats<br>

<br>
(1) Pie kriminālatbildības saucama un sodāma tikai tāda persona, kura ir vainīga noziedzīga nodarījuma izdarīšanā, tas ir, kura ar nodomu (tīši) vai aiz neuzmanības izdarījusi šajā likumā paredzētu nodarījumu, kam ir visas noziedzīga nodarījuma sastāva pazīmes.<br>

<br>
(2) Nevienu nedrīkst atzīt par vainīgu noziedzīga nodarījuma izdarīšanā un nevienam nedrīkst uzlikt kriminālsodu citādi kā ar tiesas spriedumu un saskaņā ar likumu.<br>

<br>
2.pants. Krimināllikuma spēks Latvijas teritorijā<br>

<br>
(1) Persona, kas izdarījusi noziedzīgu nodarījumu Latvijas teritorijā, atbild saskaņā ar šo likumu.<br>

<br>
(2) Ja noziedzīgu nodarījumu Latvijas teritorijā izdarījis ārvalstu diplomātiskais pārstāvis vai cita persona, kura saskaņā ar spēkā esošajiem likumiem vai Latvijas Republikai saistošiem starptautiskajiem līgumiem nav pakļauta Latvijas Republikas jurisdikcijai, jautājums par šīs personas saukšanu pie kriminālatbildības izlemjams diplomātiskā ceļā vai saskaņā ar valstu savstarpējo vienošanos.<br>

<br>
3.pants. Krimināllikuma spēks uz gaisakuģiem, jūras un upju kuģiem ārpus Latvijas teritorijas<br>

<br>
Persona, kas noziedzīgu nodarījumu izdarījusi ārpus Latvijas teritorijas, atrodoties uz gaisakuģa, jūras vai upju kuģa vai cita peldoša līdzekļa, ja šis līdzeklis reģistrēts Latvijas Republikā un ja Latvijas Republikai saistošos starptautiskajos līgumos nav noteikts citādi, saucama pie atbildības saskaņā ar šo likumu.<br>

<br>
4.pants. Krimināllikuma spēks ārpus Latvijas teritorijas<br>

<br>
(1) Latvijas pilsoņi, nepilsoņi vai ārvalstnieki un bezvalstnieki, kuriem ir pastāvīgās uzturēšanās atļauja Latvijas Republikā, par citas valsts teritorijā izdarītu noziedzīgu nodarījumu Latvijas teritorijā saucami pie atbildības saskaņā ar šo likumu.<br>

<br>
(2) Latvijas Republikas karavīri, kuri izvietoti ārpus Latvijas teritorijas, par noziedzīgiem nodarījumiem saucami pie atbildības saskaņā ar šo likumu, ja Latvijas Republikai saistošos starptautiskajos līgumos nav noteikts citādi.<br>

<br>
(3) Ārvalstnieki un bezvalstnieki, kuriem nav pastāvīgās uzturēšanās atļaujas Latvijas Republikā un kuri izdarījuši citas valsts teritorijā sevišķi smagus noziegumus, kas vērsti pret Latvijas Republikas vai tās iedzīvotāju interesēm, neatkarīgi no tās valsts likumiem, kuras teritorijā izdarīts noziegums, saucami pie kriminālatbildības saskaņā ar šo likumu, ja tie nav saukti pie kriminālatbildības vai nodoti tiesai saskaņā ar nozieguma izdarīšanas vietas valsts likumiem.<br>

<br>
(4) Ārvalstnieki un bezvalstnieki, kuriem nav pastāvīgās uzturēšanās atļaujas Latvijas Republikā un kuri izdarījuši noziedzīgu nodarījumu citas valsts teritorijā, neatkarīgi no nodarījuma izdarīšanas vietas valsts likumiem saucami pie atbildības saskaņā ar šo likumu Latvijas Republikai saistošos starptautiskajos līgumos paredzētajos gadījumos, ja par šo nodarījumu tie nav saukti pie kriminālatbildības vai nodoti tiesai citas valsts teritorijā.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā no 20.11.2002.)<br>

<br>
5.pants. Krimināllikuma spēks laikā<br>

<br>
(1) Nodarījuma (darbības vai bezdarbības) noziedzīgumu un sodāmību nosaka likums, kas bijis spēkā šā nodarījuma izdarīšanas laikā.<br>

<br>
(2) Likumam, kas atzīst nodarījumu par nesodāmu, mīkstina sodu vai ir citādi labvēlīgs personai, ja vien attiecīgajā likumā nav noteikts citādi, ir atpakaļejošs spēks, proti, tas attiecas uz nodarījumiem, kas izdarīti pirms attiecīgā likuma spēkā stāšanās, kā arī uz personu, kura izcieš sodu vai izcietusi sodu, bet kurai saglabājusies sodāmība.<br>

<br>
(3) Likumam, kas atzīst nodarījumu par sodāmu, pastiprina sodu vai ir citādi nelabvēlīgs personai, atpakaļejoša spēka nav.<br>

<br>
(4) Persona, kas izdarījusi noziegumu pret cilvēci, noziegumu pret mieru, kara noziegumu un piedalījusies genocīdā, ir sodāma neatkarīgi no šo noziegumu izdarīšanas laika.<br>

<br>
II nodaļa<br>
Noziedzīgs nodarījums<br>

<br>
6.pants. Noziedzīga nodarījuma jēdziens<br>

<br>
(1) Par noziedzīgu nodarījumu atzīstams ar nodomu (tīši) vai aiz neuzmanības izdarīts nodarījums (darbība vai bezdarbība), kurš paredzēts šajā likumā un par kura izdarīšanu draud kriminālsods.<br>

<br>
(2) Par noziedzīgu nav atzīstams nodarījums (darbība vai bezdarbība), kam ir šajā likumā paredzēta nodarījuma sastāva pazīmes, bet kas izdarīts apstākļos, kuri izslēdz kriminālatbildību.<br>

<br>
7.pants. Noziedzīgu nodarījumu klasifikācija<br>

<br>
(1) Noziedzīgi nodarījumi ir kriminālpārkāpumi un noziegumi. Noziegumi iedalāmi šādi: mazāk smagi noziegumi, smagi noziegumi un sevišķi smagi noziegumi.<br>

<br>
(2) Kriminālpārkāpums ir nodarījums, par kuru šajā likumā paredzēta brīvības atņemšana uz laiku, ne ilgāku par diviem gadiem, vai vieglāks sods.<br>

<br>
(3) Mazāk smags noziegums ir tīšs nodarījums, par kuru šajā likumā paredzēta brīvības atņemšana uz laiku, ilgāku par diviem gadiem, bet ne ilgāku par pieciem gadiem, kā arī nodarījums, kurš izdarīts aiz neuzmanības un par kuru šajā likumā paredzēta brīvības atņemšana uz laiku, ilgāku par diviem gadiem.<br>

<br>
(4) Smags noziegums ir tīšs nodarījums, par kuru šajā likumā paredzēta brīvības atņemšana uz laiku, ilgāku par pieciem gadiem, bet ne ilgāku par desmit gadiem.<br>

<br>
(5) Sevišķi smags noziegums ir tīšs nodarījums, par kuru šajā likumā paredzēta brīvības atņemšana uz laiku, ilgāku par desmit gadiem, mūža ieslodzījums vai nāves sods.<br>

<br>
8.pants. Vainas formas<br>

<br>
(1) Par vainīgu noziedzīgā nodarījumā atzīstama tikai persona, kas to izdarījusi ar nodomu (tīši) vai aiz neuzmanības.<br>

<br>
(2) Nosakot noziedzīgo nodarījumu izdarījušās personas vainas formu, jākonstatē šīs personas psihiskā attieksme pret noziedzīgā nodarījuma objektīvajām pazīmēm.<br>

<br>
9.pants. Noziedzīgā nodarījuma izdarīšana ar nodomu (tīši)<br>

<br>
Noziedzīgais nodarījums atzīstams par izdarītu ar nodomu (tīši), ja persona, kas to izdarījusi, ir paredzējusi nodarījuma sekas un vēlējusies tās (tiešs nodoms) vai, kaut arī šīs sekas nav vēlējusies, tomēr apzināti pieļāvusi to iestāšanos (netiešs nodoms).<br>

<br>
10.pants. Noziedzīgā nodarījuma izdarīšana aiz neuzmanības<br>

<br>
(1) Noziedzīgais nodarījums atzīstams par izdarītu aiz neuzmanības, ja persona, kas to izdarījusi, ir paredzējusi savas darbības vai bezdarbības seku iestāšanās iespēju, tomēr vieglprātīgi paļāvusies, ka tās varēs novērst (noziedzīga pašpaļāvība), vai arī nav paredzējusi šādu seku iestāšanās iespēju, kaut gan pēc nodarījuma konkrētajiem apstākļiem tai vajadzēja un tā varēja tās paredzēt (noziedzīga nevērība).<br>

<br>
(2) Šajā likumā paredzētais nodarījums nav krimināli sodāms, ja persona neparedzēja, tai nevajadzēja un tā nevarēja paredzēt savas darbības vai bezdarbības seku iestāšanās iespēju.<br>

<br>
11.pants. Vecums, ar kuru iestājas kriminālatbildība<br>

<br>
Pie kriminālatbildības saucama fiziskā persona, kas līdz noziedzīga nodarījuma izdarīšanas dienai sasniegusi četrpadsmit gadu vecumu. Mazgadīgais, tas ir, persona, kas nav sasniegusi četrpadsmit gadu vecumu, pie kriminālatbildības nav saucams.<br>

<br>
12.pants. Fiziskās personas kā juridiskās personas pārstāvja atbildība<br>

<br>
Par noziedzīgu nodarījumu juridiskās personas lietā atbild tā fiziskā persona, kura šo nodarījumu izdarījusi kā attiecīgās juridiskās personas pārstāve vai tās uzdevumā, vai būdama juridiskās personas dienestā, kā arī šādas fiziskās personas līdzdalībnieks.<br>

<br>
13.pants. Nepieskaitāmība<br>

<br>
(1) Pie kriminālatbildības nav saucama persona, kas nodarījuma izdarīšanas laikā atradusies nepieskaitāmības stāvoklī, tas ir, psihisko traucējumu vai garīgās atpalicības dēļ nav varējusi saprast savu darbību vai to vadīt.<br>

<br>
(2) Personai, kas atzīta par nepieskaitāmu, tiesa piemēro šajā likumā noteiktos medicīniska rakstura piespiedu līdzekļus.<br>

<br>
14.pants. Ierobežota pieskaitāmība<br>

<br>
(1) Ja persona noziedzīga nodarījuma izdarīšanas laikā psihisko traucējumu vai garīgās atpalicības dēļ nav bijusi spējīga visā pilnībā saprast savu darbību vai to vadīt, tas ir, atradusies ierobežotas pieskaitāmības stāvoklī, tai atkarībā no nodarījuma konkrētajiem apstākļiem tiesa var mīkstināt piespriežamo sodu vai šo personu atbrīvot no soda.<br>

<br>
(2) Personai, kura atzīta par ierobežoti pieskaitāmu, tiesa piemēro šajā likumā noteiktos medicīniska rakstura piespiedu līdzekļus.<br>

<br>
15.pants. Pabeigts un nepabeigts noziedzīgs nodarījums<br>

<br>
(1) Par pabeigtu atzīstams noziedzīgs nodarījums, ja tam ir visas šajā likumā paredzētās noziedzīga nodarījuma sastāva pazīmes.<br>

<br>
(2) Sagatavošanās noziegumam un nozieguma mēģinājums ir nepabeigts noziedzīgs nodarījums.<br>

<br>
(3) Par sagatavošanos noziegumam atzīstama līdzekļu vai rīku sameklēšana vai pielāgošana vai citāda tīša labvēlīgu apstākļu radīšana tīša nozieguma izdarīšanai, ja turklāt tas nav turpināts no vainīgā gribas neatkarīgu iemeslu dēļ. Kriminālatbildība iestājas tikai par sagatavošanos smagiem vai sevišķi smagiem noziegumiem.<br>

<br>
(4) Par nozieguma mēģinājumu atzīstama apzināta darbība (bezdarbība), kas tieši vērsta uz tīšu tā izdarīšanu, ja noziegums nav izdarīts līdz galam no vainīgā gribas neatkarīgu iemeslu dēļ.<br>

<br>
(5) Atbildība par sagatavošanos noziegumam vai nozieguma mēģinājumu iestājas saskaņā ar to pašu šā likuma pantu, kas paredz atbildību par konkrēto nodarījumu.<br>

<br>
(6) Par mēģinājumu izdarīt kriminālpārkāpumu persona nav saucama pie kriminālatbildības.<br>

<br>
16.pants. Labprātīga atteikšanās<br>

<br>
(1) Labprātīga atteikšanās no noziedzīga nodarījuma izdarīšanas ir personas uzsāktā noziedzīgā nodarījuma pilnīga pārtraukšana pēc šīs personas gribas, tai apzinoties, ka pastāv iespēja noziedzīgo nodarījumu izdarīt līdz galam.<br>

<br>
(2) Persona, kas labprātīgi atteikusies no noziedzīga nodarījuma izdarīšanas, nav saucama pie kriminālatbildības. Šāda persona atbild tikai tajā gadījumā, ja tās faktiski izdarītajā nodarījumā ir cita noziedzīga nodarījuma sastāva pazīmes.<br>

<br>
17.pants. Noziedzīga nodarījuma izdarītājs<br>

<br>
Par noziedzīga nodarījuma izdarītāju uzskatāma persona, kas noziedzīgo nodarījumu pati tieši izdarījusi vai tā izdarīšanā izmantojusi citu personu, kura saskaņā ar šā likuma nosacījumiem nav saucama pie kriminālatbildības.<br>

<br>
18.pants. Vairāku personu piedalīšanās noziedzīgā nodarījumā<br>

<br>
Divu vai vairāku personu kopīga apzināta piedalīšanās tīša noziedzīga nodarījuma izdarīšanā ir dalība vai līdzdalība.<br>

<br>
19.pants. Dalība<br>

<br>
Par dalību (līdzizdarīšanu) uzskatāma apzināta noziedzīga darbība, ar kuru tīšu noziedzīgu nodarījumu kopīgi, to apzinoties, tieši izdarījušas divas vai vairākas personas (tas ir, grupa). Katra no šīm personām ir noziedzīgā nodarījuma dalībnieks (līdzizdarītājs).<br>

<br>
20.pants. Līdzdalība<br>

<br>
(1) Par līdzdalību uzskatāma apzināta darbība vai bezdarbība, ar kuru persona (līdzdalībnieks) kopīgi ar citu personu (izdarītāju) piedalījusies tīša noziedzīga nodarījuma izdarīšanā, bet pati nav bijusi tā tiešā izdarītāja. Noziedzīga nodarījuma līdzdalībnieki ir organizētāji, uzkūdītāji, atbalstītāji.<br>

<br>
(2) Par organizētāju uzskatāma persona, kas noziedzīga nodarījuma izdarīšanu organizējusi vai vadījusi.<br>

<br>
(3) Par uzkūdītāju uzskatāma persona, kas pamudinājusi citu personu izdarīt noziedzīgu nodarījumu.<br>

<br>
(4) Par atbalstītāju uzskatāma persona, kas apzināti veicinājusi noziedzīga nodarījuma izdarīšanu, dodot padomus, norādījumus, līdzekļus vai novēršot šķēršļus tā izdarīšanai, kā arī persona, kas iepriekš apsolījusi noslēpt noziedzīga nodarījuma izdarītāju vai līdzdalībnieku, noziedzīga nodarījuma izdarīšanas rīkus un līdzekļus, noziedzīga nodarījuma pēdas vai noziedzīgā kārtā iegūtos priekšmetus vai arī iepriekš apsolījusi iegādāties vai realizēt šādus priekšmetus.<br>

<br>
(5) Līdzdalībnieks noziedzīgos nodarījumos saucams pie atbildības saskaņā ar to pašu šā likuma pantu, kas paredz izdarītāja atbildību.<br>

<br>
(6) Individuālās noziedzīga nodarījuma sastāva pazīmes, kas attiecas uz noziedzīga nodarījuma izdarītāju vai līdzdalībnieku, neietekmē citu dalībnieku vai līdzdalībnieku atbildību.<br>

<br>
(7) Ja līdzdalībnieks nav apzinājies kādu no izdarītāja un citu līdzdalībnieku izdarītajiem noziedzīgajiem nodarījumiem, viņš par tiem nav saucams pie kriminālatbildības.<br>

<br>
(8) Ja izdarītājs noziegumu nav izdarījis līdz galam no viņa gribas neatkarīgu iemeslu dēļ, līdzdalībnieki ir atbildīgi par līdzdalību attiecīgā nozieguma mēģinājumā. Ja izdarītājs nav uzsācis nozieguma izdarīšanu, līdzdalībnieki ir atbildīgi par sagatavošanos attiecīgajam noziegumam.<br>

<br>
(9) Organizētāja un uzkūdītāja labprātīga atteikšanās no noziedzīgā nodarījuma izdarīšanas līdz galam uzskatāma par tādu tikai tajos gadījumos, kad viņi savlaicīgi darījuši visu iespējamo, lai novērstu ar viņu līdzdalību iecerētā noziedzīgā nodarījuma izdarīšanu, un šis nodarījums nav izdarīts. Atbalstītājs nav saucams pie kriminālatbildības, ja viņš līdz noziedzīgā nodarījuma uzsākšanai labprātīgi atteicies sniegt apsolīto palīdzību.<br>

<br>
21.pants. Organizēta grupa<br>

<br>
(1) Organizēta grupa ir vairāk nekā divu personu izveidota apvienība, kura radīta nolūkā kopīgi izdarīt noziedzīgus nodarījumus vai smagu vai sevišķi smagu noziegumu un kuras dalībnieki saskaņā ar iepriekšēju vienošanos sadalījuši pienākumus.<br>

<br>
(2) Atbildība par nozieguma izdarīšanu organizētā grupā personai iestājas šajā likumā paredzētajos gadījumos par grupas izveidošanu un vadīšanu, piedalīšanos smaga vai sevišķi smaga nozieguma sagatavošanā vai noziedzīga nodarījuma izdarīšanā neatkarīgi no personas lomas kopīgi izdarītajā nodarījumā.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā 23.05.2002.)<br>

<br>
22.pants. Iepriekš neapsolīta slēpšana un neziņošana<br>

<br>
(1) Nozieguma izdarītāja vai līdzdalībnieka, kā arī nozieguma izdarīšanas rīku un līdzekļu, nozieguma pēdu vai noziedzīgā kārtā iegūtu priekšmetu iepriekš neapsolīta slēpšana un neziņošana par noziegumu nav līdzdalība, un kriminālatbildība par to iestājas tikai šajā likumā paredzētajos gadījumos.<br>

<br>
(2) Par iepriekš neapsolītu slēpšanu un neziņošanu neatbild noziegumu izdarījušās personas saderinātais, laulātais, vecāki, bērni, brāļi un māsas, vecvecāki un mazbērni.<br>

<br>
(3) Likumā noteiktajos gadījumos par neziņošanu neatbild arī citas personas.<br>

<br>
23.pants. Atsevišķs (vienots) noziedzīgs nodarījums<br>

<br>
(1) Atsevišķs (vienots) noziedzīgs nodarījums ir viens nodarījums (darbība vai bezdarbība), kam ir viena noziedzīga nodarījuma sastāva pazīmes, vai arī divi vai vairāki savstarpēji saistīti noziedzīgi nodarījumi, kurus aptver vainīgās personas vienots nodoms un kuri atbilst tikai viena noziedzīgā nodarījuma sastāva pazīmēm.<br>

<br>
(2) Atsevišķu (vienotu) noziedzīgu nodarījumu veido arī turpināti un ilgstoši noziedzīgi nodarījumi.<br>

<br>
(3) Atsevišķu turpinātu noziedzīgu nodarījumu veido vairākas savstarpēji saistītas tādas pašas noziedzīgas darbības, kas vērstas uz kopēju mērķi, ja tās aptver vainīgās personas vienots nodoms, tāpēc savā kopumā tās veido vienu noziedzīgu nodarījumu.<br>

<br>
(4) Atsevišķs ilgstošs noziedzīgs nodarījums ir nepārtraukta viena noziedzīga nodarījuma sastāva realizēšana (darbība vai bezdarbība), kas saistīta ar tai sekojošu ilgstošu to pienākumu neizpildīšanu, kurus likums ar kriminālvajāšanas piedraudējumu uzlicis vainīgajai personai.<br>

<br>
(5) Atsevišķu (vienotu) noziedzīgu nodarījumu šā likuma sevišķajā daļā īpaši paredzētajos gadījumos veido atkārtoti gada laikā izdarīti tādi paši likumpārkāpumi, par kuriem kriminālatbildība iestājas tikai tad, ja pastāv to kopums, tas ir, ja konstatēts, ka šie likumpārkāpumi šajā laikā izdarīti ne mazāk kā divas reizes, un ja iepriekšējā reizē, pārkāpējam zinot, tie likumā noteiktajā kārtībā fiksēti.<br>

<br>
24.pants. Noziedzīgu nodarījumu daudzējādība<br>

<br>
(1) Noziedzīgu nodarījumu daudzējādība ir gan tad, kad viena persona izdara divus vai vairākus patstāvīgus noziedzīgus nodarījumus, kas atbilst vairāku noziedzīgu nodarījumu sastāvu pazīmēm vai arī tikai viena noziedzīga nodarījuma sastāva pazīmēm, ja tos neaptver vainīgās personas vienots nodoms, gan arī tad, kad persona izdara vienu noziedzīgu nodarījumu, kas atbilst vismaz divu dažādu noziedzīgu nodarījumu sastāvu pazīmēm.<br>

<br>
(2) Noziedzīgu nodarījumu daudzējādību veido noziedzīgu nodarījumu atkārtotība, kopība un recidīvs.<br>

<br>
(3) Noziedzīgu nodarījumu daudzējādību veido arī tādi noziedzīgi nodarījumi, par kuriem Latvijā tiek izpildīts ārvalstī piespriests sods.<br>

<br>
(Ar grozījumiem, kas izdarīti ar 20.06.2002. likumu, kas stājas spēkā 01.11.2002.)<br>

<br>
25.pants. Noziedzīgu nodarījumu atkārtotība<br>

<br>
(1) Noziedzīgu nodarījumu atkārtotība ir tad, kad viena persona izdara divus vai vairākus noziedzīgus nodarījumus, kas paredzēti vienā un tajā pašā šā likuma pantā, vai arī divus vai vairākus noziedzīgus nodarījumus, kas paredzēti dažādos šā likuma pantos, ja atbildība par šādu atkārtotību paredzēta šajā likumā.<br>

<br>
(2) Noziedzīgu nodarījumu atkārtotību neveido nodarījums, par kura izdarīšanu persona atbrīvota no kriminālatbildības vai par kuru iestājies kriminālatbildības noilgums, vai par kuru noņemta vai dzēsta sodāmība likumā noteiktajā kārtībā.<br>

<br>
(3) Gadījumos, kad noziedzīgu nodarījumu atkārtotība paredzēta šajā likumā kā noziedzīga nodarījuma sastāva pazīme, visi vainīgās personas vienā un tajā pašā šā likuma pantā paredzētie atkārtotie nodarījumi kvalificējami tikai pēc tās šā likuma panta daļas, kurā paredzēta atbildība par atkārtotu noziedzīgu nodarījumu.<br>

<br>
26.pants. Noziedzīgu nodarījumu kopība<br>

<br>
(1) Noziedzīgu nodarījumu kopību veido vienas personas izdarīts viens noziedzīgs nodarījums vai vairāki noziedzīgi nodarījumi, kas atbilst divu vai vairāku dažādu noziedzīgu nodarījumu sastāvu pazīmēm, ja šī persona nav notiesāta ne par vienu no šiem noziedzīgajiem nodarījumiem un nav arī iestājies kriminālatbildības noilgums.<br>

<br>
(2) Personas izdarīts viens noziedzīgs nodarījums, kas atbilst vairāku dažādu noziedzīgu nodarījumu sastāvu pazīmēm, veido noziedzīgu nodarījumu ideālo kopību.<br>

<br>
(3) Personas izdarīti divi vai vairāki savstarpēji nesaistīti nodarījumi, kas atbilst vairāku dažādu noziedzīgu nodarījumu sastāvu pazīmēm, veido noziedzīgu nodarījumu reālo kopību.<br>

<br>
(4) Noziedzīgu nodarījumu kopību neveido nodarījums, par kura izdarīšanu persona atbrīvota no kriminālatbildības.<br>

<br>
27.pants. Noziedzīgu nodarījumu recidīvs<br>

<br>
Noziedzīga nodarījuma recidīvu veido personas izdarīts jauns noziedzīgs nodarījums pēc šīs personas notiesāšanas par agrāk izdarītu noziedzīgu nodarījumu, ja sodāmība par to nav noņemta vai dzēsta.<br>

<br>
III nodaļa<br>
Apstākļi, kas izslēdz kriminālatbildību<br>

<br>
28.pants. Kriminālatbildību izslēdzošo apstākļu veidi<br>

<br>
Apstākļi, kas izslēdz kriminālatbildību, kaut arī šajos apstākļos izdarītās darbības atbilst šajā likumā paredzētā noziedzīgā nodarījuma sastāva pazīmēm, ir nepieciešamā aizstāvēšanās, aizturēšana, nodarot personai kaitējumu, galējā nepieciešamība, attaisnojams profesionālais risks un noziedzīgas pavēles vai noziedzīga rīkojuma izpildīšana.<br>

<br>
29.pants. Nepieciešamā aizstāvēšanās<br>

<br>
(1) Nepieciešamā aizstāvēšanās ir darbība, kas izdarīta, aizsargājot valsts vai sabiedrības intereses, savas vai citas personas tiesības, kā arī personu pret uzbrukumu vai uzbrukuma draudiem tādā veidā, ka uzbrucējam tiek radīts kaitējums. Kriminālatbildība par šo darbību iestājas, ja pārkāptas nepieciešamās aizstāvēšanās robežas.<br>

<br>
(2) Par nepieciešamās aizstāvēšanās robežu pārkāpšanu atzīstama acīmredzama aizsardzības nesamērība ar uzbrukuma raksturu un bīstamību, kā rezultātā uzbrucējam tiek radīts kaitējums, kas nav bijis nepieciešams, lai novērstu vai atvairītu uzbrukumu.<br>

<br>
(3) Kaitējuma radīšana uzbrucējam aiz neuzmanības, atvairot uzbrukumu, nav krimināli sodāma.<br>

<br>
(4) Personai ir tiesības uz nepieciešamo aizstāvēšanos neatkarīgi no iespējām izvairīties no uzbrukuma vai griezties pēc palīdzības pie citām personām.<br>

<br>
30.pants. Šķietamā aizstāvēšanās<br>

<br>
(1) Šķietamā aizstāvēšanās ir tad, kad nenotiek šā likuma 29.pantā minētais reālais uzbrukums, bet persona kļūdas pēc domā, ka šāds uzbrukums notiek.<br>

<br>
(2) Gadījumos, kad notikuma apstākļi devuši pamatu pieņemt, ka notiek reāls uzbrukums, bet persona, kura pielietojusi aizsardzības līdzekļus, nav apzinājusies, ka šāds pieņēmums ir kļūdains, turklāt tā nevarēja un tai arī nevajadzēja to apzināties, šīs personas darbības vērtējamas kā nepieciešamā aizstāvēšanās.<br>

<br>
(3) Persona, kura pārkāpusi aizstāvēšanās robežas, kas būtu pieļaujamas atbilstoša reāla uzbrukuma apstākļos, atbild kā par nepieciešamās aizstāvēšanās robežu pārkāpšanu.<br>

<br>
(4) Persona, kura kaitējumu, kas atbilst noziedzīga nodarījuma pazīmēm, šķietamajam uzbrucējam rada, neapzinādamās uzbrukuma šķietamību, lai gan konkrētajos apstākļos tai vajadzēja un tā varēja to apzināties, atbild par attiecīgo nodarījumu kā tādu, kas izdarīts aiz neuzmanības.<br>

<br>
31.pants. Aizturēšana, radot personai kaitējumu<br>

<br>
(1) Aizturēšana, radot personai kaitējumu, ir darbība, kas vērsta pret tādu personu, kura izdara vai izdarījusi noziedzīgu nodarījumu. Kriminālatbildība par šo darbību neiestājas, ja nav pieļauta personai radītā kaitējuma acīmredzama neatbilstība nodarījuma, nepakļaušanās vai pretošanās raksturam.<br>

<br>
(2) Persona, kura, izdarot aizturēšanu, ir pārkāpusi aizturēšanas nosacījumus, atbild par šo nosacījumu pārkāpšanu.<br>

<br>
(3) Ja darbības, ar kurām aizturamai personai rada kaitējumu, nav bijušas nepieciešamas tās aizturēšanai, atbildība par radīto kaitējumu iestājas uz vispārējiem pamatiem.<br>

<br>
(4) Nav krimināli sodāma kaitējuma radīšana aizturamai personai aiz neuzmanības.<br>

<br>
32.pants. Galējā nepieciešamība<br>

<br>
Galējā nepieciešamība ir darbība, ko persona izdara, lai novērstu kaitējumu, kas apdraud valsts vai sabiedrības intereses, šīs personas vai citas personas tiesības, kā arī šo vai citu personu, ja attiecīgo kaitējumu konkrētos apstākļos nav bijis iespējams novērst ar citiem līdzekļiem un ja radītais kaitējums ir mazāks nekā novērstais. Galējā nepieciešamība izslēdz kriminālatbildību.<br>

<br>
33.pants. Attaisnojams profesionālais risks<br>

<br>
(1) Kriminālatbildība neiestājas par kaitējumu, kas nodarīts ar profesionālu darbību, kurai ir noziedzīga nodarījuma sastāva pazīmes, ja šī darbība izdarīta, lai sasniegtu sociāli derīgu mērķi, kuru nebija iespējams sasniegt citādā veidā. Ar šo darbību saistītais profesionālais risks uzskatāms par attaisnojamu, ja persona, kas pieļāvusi risku, ir darījusi visu, lai novērstu kaitējumu tiesiski aizsargātām interesēm.<br>

<br>
(2) Risks nav atzīstams par attaisnotu, ja tas ir apzināti saistīts ar vairāku personu dzīvības apdraudējumu vai ar draudiem izraisīt ekoloģisku katastrofu vai sabiedrisku postu.<br>

<br>
34.pants. Noziedzīgas pavēles un noziedzīga rīkojuma izpildīšana<br>

<br>
(1) Noziedzīgas pavēles vai noziedzīga rīkojuma izpildīšana personai, kas to izpildījusi, ir attaisnojama tikai tādos gadījumos, ja šī persona nav apzinājusies pavēles vai rīkojuma noziedzīgo raksturu un tas nav bijis acīmredzams. Kriminālatbildība šādos gadījumos tomēr iestājas tad, kad izdarīti noziegumi pret cilvēci un mieru, kara noziegumi un genocīds.<br>

<br>
(2) Persona, kas nav izpildījusi noziedzīgu pavēli vai rīkojumu, nav saucama pie kriminālatbildības.<br>

<br>
IV nodaļa<br>
Sods<br>

<br>
35.pants. Sods un tā mērķis<br>

<br>
(1) Krimināllikumā paredzētais sods ir piespiedu līdzeklis, ko personai, kura ir vainīga noziedzīga nodarījuma izdarīšanā, šā likuma ietvaros valsts vārdā piespriež tiesa.<br>

<br>
(2) Soda mērķis ir vainīgo personu sodīt par izdarīto noziedzīgo nodarījumu, kā arī panākt, lai notiesātais un citas personas pildītu likumus un atturētos no noziedzīgu nodarījumu izdarīšanas.<br>

<br>
36.pants. Sodu veidi<br>

<br>
(1) Personai, kura izdarījusi noziedzīgu nodarījumu, var piespriest vienu no šādiem pamatsodiem:<br>

<br>
1) nāves sods;<br>

<br>
2) brīvības atņemšana;<br>

<br>
3) arests;<br>

<br>
4) piespiedu darbs;<br>

<br>
5) naudas sods.<br>

<br>
(2) Bez pamatsoda notiesātajam var piespriest šādus papildsodus:<br>

<br>
1) mantas konfiskācija;<br>

<br>
2) izraidīšana no Latvijas Republikas;<br>

<br>
3) naudas sods;<br>

<br>
4) tiesību ierobežošana;<br>

<br>
5) policijas kontrole.<br>

<br>
(3) Sodu izciešanas kārtību nosaka saskaņā ar likumu.<br>

<br>
37.pants. Nāves sods<br>

<br>
(1) Nāves sodu &mdash; nošaušanu var piespriest vienīgi par slepkavību sevišķi pastiprinošos apstākļos.<br>

<br>
(2) Nāves sods piemērojams vienīgi tad, ja noziegums izdarīts kara laikā.<br>

<br>
(3) Nāves sods nav piemērojams personām, kuras līdz nozieguma izdarīšanai nav sasniegušas astoņpadsmit gadu vecumu, un sievietēm.<br>

<br>
(Ar grozījumiem, kas izdarīti ar 18.05.2000. likumu, kas stājas spēkā 15.06.2000.)<br>

<br>
38.pants. Brīvības atņemšana<br>

<br>
(1) Brīvības atņemšana ir personas piespiedu turēšana ieslodzījumā.<br>

<br>
(2) Brīvības atņemšanu nosaka uz laiku no sešiem mēnešiem līdz piecpadsmit gadiem, bet par sevišķi smagiem noziegumiem &mdash; uz laiku līdz divdesmit gadiem.<br>

<br>
(3) Šajā likumā īpaši paredzētajos gadījumos brīvības atņemšanu var noteikt uz visu mūžu (mūža ieslodzījums).<br>

<br>
(4) Brīvības atņemšanas laiks nosakāms gados un mēnešos, bet šajā likumā paredzētajos gadījumos &mdash; arī dienās.<br>

<br>
39.pants. Arests<br>

<br>
(1) Arests ir personas īslaicīga piespiedu turēšana ieslodzījumā.<br>

<br>
(2) Arestu nosaka uz laiku no trim dienām līdz sešiem mēnešiem. Aizstājot naudas sodu ar arestu, to var noteikt uz laiku līdz vienam gadam.<br>

<br>
(3) Aresta laikā personu var iesaistīt pašvaldības noteikto sabiedrībai nepieciešamo darbu veikšanā.<br>

<br>
(4) Karavīri arestu izcieš virssardzē.<br>

<br>
(5) Arests nav piemērojams grūtniecēm un mātēm, kuru aprūpē ir bērns līdz viena gada vecumam.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā 20.11.2002.)<br>

<br>
40.pants. Piespiedu darbs<br>

<br>
(1) Piespiedu darbs ir piespiedu iesaistīšana sabiedrībai nepieciešamajos darbos, ko notiesātais izcieš kā sodu, veicot dzīvesvietas apvidū pašvaldības noteiktos darbus no pamatdarba vai mācībām brīvajā laikā un bez atlīdzības. Piespiedu darbu nosaka uz laiku no četrdesmit līdz divsimt astoņdesmit stundām.<br>

<br>
(2) Piespiedu darbs nav piemērojams darbnespējīgām personām un karavīriem.<br>

<br>
(3) Ja persona, kas notiesāta ar piespiedu darbu, ļaunprātīgi izvairās no soda izciešanas, tiesa neizciesto sodu aizstāj ar arestu, divas darba stundas rēķinot kā vienu aresta dienu.<br>

<br>
(Ar grozījumiem, kas izdarīti ar 25.04.2002. un 17.10.2002. likumu, kas stājas spēkā no 20.11.2002.)<br>

<br>
41.pants. Naudas sods<br>

<br>
(1) Naudas sods ir naudas piedziņa, ko tiesa uzliek šajā pantā noteiktajos apmēros kā pamatsodu vai papildsodu.<br>

<br>
(2) Naudas sods atbilstoši noziedzīgā nodarījuma smagumam un vainīgā mantiskajam stāvoklim nosakāms no vienas līdz divsimt Latvijas Republikā noteikto minimālo mēnešalgu apmērā sprieduma taisīšanas brīdī, norādot spriedumā šā naudas soda summu Latvijas Republikas naudas vienībās.<br>

<br>
(3) Naudas soda samaksu tiesa var sadalīt termiņos vai atlikt uz laiku, kas nav ilgāks par vienu gadu no dienas, kad spriedums stājies likumīgā spēkā.<br>

<br>
(4) Ja naudas sodu nevar piedzīt, tad gadījumos, ja tas noteikts līdz četrdesmit minimālo mēnešalgu apmērā, to aizstāj ar arestu, vienu minimālo mēnešalgu rēķinot kā desmit aresta dienas, taču ne vairāk par vienu gadu aresta; ja naudas sods noteikts virs četrdesmit minimālo mēnešalgu apmērā, to aizstāj ar brīvības atņemšanu, vienu minimālo mēnešalgu rēķinot kā desmit brīvības atņemšanas dienas.<br>

<br>
(5) Ja naudas sodu vai tā daļu samaksā laikā, kad notiesātais naudas soda vietā izcieš brīvības atņemšanas sodu vai arestu, notiesātais atbrīvojams vai brīvības atņemšanas vai aresta ilgums saīsināms atbilstoši samaksātajai naudas soda daļai. Saīsinot norādītajā veidā soda laiku, brīvības atņemšanas vai aresta laiks ieskaitāms atbilstoši tiesas noteiktajam samēram.<br>

<br>
42.pants. Mantas konfiskācija<br>

<br>
(1) Mantas konfiskācija ir notiesātā īpašumā esošās mantas vai tās daļas piespiedu bezatlīdzības atsavināšana valsts īpašumā.<br>

<br>
(2) Mantas konfiskāciju var noteikt tikai šā likuma sevišķajā daļā paredzētajos gadījumos. Tiesa, nosakot daļēju mantas konfiskāciju, konkrēti norāda, kāda manta konfiscējama.<br>

<br>
(3) Var konfiscēt arī notiesātā īpašumā esošu mantu, ko tas nodevis citai fiziskajai vai juridiskajai personai.<br>

<br>
(4) Likums nosaka to notiesātajam vai viņa apgādībā esošajām personām nepieciešamo mantu, kas nav konfiscējama.<br>

<br>
43.pants. Izraidīšana no Latvijas Republikas<br>

<br>
(1) Citas valsts pilsoni vai personu, kurai ir pastāvīgās uzturēšanās atļauja citā valstī, var izraidīt no Latvijas Republikas, ja tiesa atzīst, ka, ievērojot lietas apstākļus un vainīgā personību, nav pieļaujama viņa atrašanās Latvijas Republikā.<br>

<br>
(2) Šo sodu piespriež kā papildsodu, nenorādot tā termiņu un izpildot to tikai pēc pamatsoda izciešanas.<br>

<br>
44.pants. Tiesību ierobežošana<br>

<br>
(1) Tiesību ierobežošana ir tiesību atņemšana uz noteiktu vai visu veidu uzņēmējdarbību, uz noteiktu nodarbošanos, uz noteiktu amatu ieņemšanu vai speciālā likumā paredzēto atļauju vai tiesību iegūšanu.<br>

<br>
(2) Tiesību ierobežošana ir papildsods, ko piespriež tiesa, aizliedzot uz laiku no viena gada līdz pieciem gadiem veikt noteiktu vai visu veidu uzņēmējdarbību, noteiktu nodarbošanos, ieņemt noteiktus amatus valsts, pašvaldību, privātajās vai sabiedriskajās organizācijās, uzņēmumos (uzņēmējsabiedrībās) un iestādēs vai iegūt speciālā likumā paredzētās atļaujas vai tiesības, ko likumā noteiktajā kārtībā izsniedz vai piešķir valsts, pašvaldību vai citas tam pilnvarotas institūcijas.<br>

<br>
(3) Tiesību ierobežošanu tiesa var noteikt arī gadījumos, kad šis sods nav paredzēts šā likuma sevišķās daļas pantos, ja noziedzīgais nodarījums tieši saistīts ar vainīgā uzņēmējdarbību vai nodarbošanos vai izdarīts, ļaunprātīgi izmantojot viņam izsniegto speciālo atļauju vai piešķirtās tiesības.<br>

<br>
(4) Ja persona notiesāta ar brīvības atņemšanu vai arestu un ar tiesību ierobežošanu, tad šajā pantā minētais aizliegums attiecas tiklab uz laiku, kad persona izcieš brīvības atņemšanu vai arestu, kā arī uz spriedumā noteikto papildsoda izciešanas laiku, skaitot no brīža, kad tā beidz izciest pamatsodu. Nosakot šo papildsodu kopā ar citiem pamatsoda veidiem, papildsoda izciešanas laiku skaita no brīža, kad šī persona sāk izciest pamatsodu.<br>

<br>
45.pants. Policijas kontrole<br>

<br>
(1) Policijas kontrole ir papildsods, ko tiesa piespriež kā piespiedu līdzekli, lai uzraudzītu no brīvības atņemšanas vietas atbrīvotās personas uzvedību un pakļautu šo personu policijas iestādes norādītajiem ierobežojumiem.<br>

<br>
(2) Policijas kontroli piespriež, notiesājot ar brīvības atņemšanu tikai šā likuma sevišķajā daļā paredzētajos gadījumos uz laiku no viena gada līdz trim gadiem.<br>

<br>
(3) Pēc brīvības atņemšanas iestādes administratīvās komisijas vai policijas iestādes iesnieguma tiesa var samazināt policijas kontroles termiņu vai to atcelt.<br>

<br>
(4) Ja notiesātais papildsoda izciešanas laikā izdarījis jaunu noziegumu, tiesa neizciesto papildsoda laiku aizstāj ar brīvības atņemšanu un nosaka galīgo sodu saskaņā ar šā likuma 51. un 52.pantā paredzētajiem noteikumiem.<br>

<br>
(5) Ja persona, kurai ar tiesas spriedumu noteikta policijas kontrole, ļaunprātīgi pārkāpj tās noteikumus, tiesa pēc policijas iestādes iesnieguma var aizstāt neizciesto papildsoda laiku ar brīvības atņemšanu uz tādu pašu laiku.<br>

<br>
(6) Policijas kontroles noteikumu pārkāpšana ir ļaunprātīga, ja persona gada laikā divas reizes administratīvi sodīta par šādu pārkāpumu.<br>

<br>
V nodaļa<br>
Soda noteikšana<br>

<br>
46.pants. Soda noteikšanas vispārīgie principi<br>

<br>
(1) Tiesa piespriež sodu tādā apmērā, kādu nosaka šā likuma sevišķās daļas pants, kas paredz atbildību par izdarīto noziedzīgo nodarījumu, un ievērojot šā likuma vispārīgās daļas noteikumus.<br>

<br>
(2) Nosakot sodu, tiesa ņem vērā izdarītā noziedzīgā nodarījuma raksturu un radīto kaitējumu, vainīgā personību, atbildību mīkstinošos un pastiprinošos apstākļus.<br>

<br>
47.pants. Atbildību mīkstinošie apstākļi<br>

<br>
(1) Par atbildību mīkstinošiem atzīstami šādi apstākļi:<br>

<br>
1) noziedzīgā nodarījuma izdarītājs pieteicies par vainīgu, vaļsirdīgi atzinies un nožēlojis izdarīto;<br>

<br>
2) vainīgais aktīvi veicinājis noziedzīgā nodarījuma atklāšanu un izmeklēšanu;<br>

<br>
3) vainīgais sekmējis citas personas nozieguma atklāšanu;<br>

<br>
4) vainīgais labprātīgi atlīdzinājis nodarīto zaudējumu vai novērsis radīto kaitējumu;<br>

<br>
5) noziedzīgais nodarījums izdarīts smagu personisku vai ģimenes apstākļu dēļ;<br>

<br>
6) noziedzīgais nodarījums izdarīts vardarbības iespaidā, materiālas vai citādas atkarības dēļ;<br>

<br>
7) noziedzīgais nodarījums izdarīts cietušā prettiesiskas vai amorālas uzvedības ietekmē;<br>

<br>
8) noziedzīgais nodarījums izdarīts, pārkāpjot nepieciešamās aizstāvēšanās, galējās nepieciešamības, noziedzīgo nodarījumu izdarījušās personas aizturēšanas, attaisnojama profesionālā riska, pavēles un rīkojuma izpildīšanas tiesiskuma nosacījumus;<br>

<br>
9) noziedzīgo nodarījumu izdarījusi grūtniece;<br>

<br>
10) noziedzīgo nodarījumu izdarījusi persona ierobežotas pieskaitāmības stāvoklī.<br>

<br>
(2) Nosakot sodu, var ņemt vērā arī citus apstākļus, kuri likumā nav paredzēti un kurus tiesa atzīst par atbildību mīkstinošiem apstākļiem.<br>

<br>
(3) Par atbildību mīkstinošu apstākli nav atzīstams tāds apstāklis, kurš šajā likumā paredzēts kā noziedzīga nodarījuma sastāva pazīme.<br>

<br>
48.pants. Atbildību pastiprinošie apstākļi<br>

<br>
(1) Par atbildību pastiprinošiem var atzīt šādus apstākļus:<br>

<br>
1) noziedzīgais nodarījums izdarīts atkārtoti vai veido noziedzīgo nodarījumu recidīvu;<br>

<br>
2) noziedzīgais nodarījums izdarīts personu grupā;<br>

<br>
3) noziedzīgais nodarījums izdarīts, ļaunprātīgi izmantojot dienesta stāvokli vai citas personas uzticību;<br>

<br>
4) noziedzīgais nodarījums izraisījis smagas sekas;<br>

<br>
5) noziedzīgais nodarījums izdarīts pret sievieti, apzinoties, ka viņa ir grūtniecības stāvoklī;<br>

<br>
6) noziedzīgais nodarījums izdarīts pret personu, kas nav sasniegusi piecpadsmit gadu vecumu, vai pret personu, izmantojot tās bezpalīdzības stāvokli vai vecuma nevarību;<br>

<br>
7) noziedzīgais nodarījums izdarīts pret personu, izmantojot tās dienesta, materiālo vai citādu atkarību no vainīgā;<br>

<br>
8) noziedzīgais nodarījums izdarīts ar sevišķu cietsirdību vai ņirgājoties par cietušo;<br>

<br>
9) noziedzīgais nodarījums izdarīts, izmantojot sabiedriskā posta apstākļus;<br>

<br>
10) noziedzīgais nodarījums izdarīts, lietojot ieročus vai sprāgstošas vielas vai citā vispārbīstamā veidā;<br>

<br>
11) noziedzīgais nodarījums izdarīts mantkārīgu tieksmju dēļ;<br>

<br>
12) noziedzīgais nodarījums izdarīts alkohola, narkotisko, psihotropo vai citu apreibinošu vielu ietekmē;<br>

<br>
13) noziedzīgo nodarījumu izdarījusī persona nolūkā panākt soda samazināšanu ir sniegusi apzināti nepatiesas ziņas par citas personas izdarītu noziedzīgo nodarījumu.<br>

<br>
(2) Tiesa, ņemot vērā noziedzīgā nodarījuma raksturu, var neatzīt par atbildību pastiprinošu jebkuru no šā panta pirmajā daļā minētajiem apstākļiem.<br>

<br>
(3) Nosakot sodu, tiesa nevar atzīt par atbildību pastiprinošiem tādus apstākļus, kuri nav norādīti šajā likumā.<br>

<br>
(4) Par atbildību pastiprinošu apstākli nav atzīstams tāds apstāklis, kurš šajā likumā paredzēts kā noziedzīga nodarījuma sastāva pazīme.<br>

<br>
49.pants. Vieglāka soda noteikšana nekā likumā paredzētais sods<br>

<br>
(1) Ja tiesa, ievērojot vairākus vainīgā atbildību mīkstinošos apstākļus un vainīgā personību, atzīst par nepieciešamu noteikt viņam sodu, kas ir zemāks par minimālo robežu, kāda par attiecīgo noziedzīgo nodarījumu paredzēta likumā, vai atzīst par nepieciešamu noteikt citu, vieglāka soda veidu, tā var sodu attiecīgi mīkstināt, spriedumā obligāti norādot šāda nolēmuma motīvus.<br>

<br>
(2) Uz tiem pašiem pamatiem tiesa var nepiemērot papildsodu, kas par attiecīgo noziedzīgo nodarījumu likumā paredzēts kā obligāts.<br>

<br>
(3) Šā panta pirmā un otrā daļa nav piemērojama, ja tiesa ir atzinusi, ka noziedzīgais nodarījums izdarīts atbildību pastiprinošos apstākļos.<br>

<br>
(4) Šā panta pirmā un otrā daļa nav piemērojama, ja tiesa atzinusi personu par vainīgu smaga vai sevišķi smaga nozieguma izdarīšanā, izņemot nepilngadīgos, sievietes un personas, kuras agrāk nav bijušas notiesātas par noziedzīga nodarījuma izdarīšanu.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā 23.05.2002.)<br>

<br>
50.pants. Soda noteikšana par vairākiem noziedzīgiem nodarījumiem<br>

<br>
(1) Ja persona izdarījusi vairākus patstāvīgus noziedzīgus nodarījumus, tiesa, noteikusi sodu atsevišķi par katru nodarījumu, galīgo sodu nosaka pēc noziedzīgo nodarījumu kopības, ietverot vieglāko sodu smagākajā vai arī pilnīgi vai daļēji saskaitot piespriestos sodus. Šādā gadījumā soda kopējais laiks nedrīkst pārsniegt attiecīgajam soda veidam noteikto maksimālo laiku.<br>

<br>
(2) Pēc noziedzīgo nodarījumu kopības saskaitīto brīvības atņemšanas sodu (izņemot mūža ieslodzījumu) kopējais laiks nedrīkst pārsniegt divdesmit gadus.<br>

<br>
(3) Personai, kura atzīta par vainīgu vairāku dažādos šā likuma sevišķās daļas pantos vai pantu daļās paredzēto noziedzīgo nodarījumu izdarīšanā, papildsods, tāpat kā pamatsods, vispirms nosakāms atsevišķi par katru nodarījumu, bet pēc tam pēc noziedzīgo nodarījumu kopības kopā ar pamatsodu.<br>

<br>
(4) Pēc noziedzīgo nodarījumu kopības noteiktajam pamatsodam var pievienot papildsodus, kas piespriesti atsevišķi par katru noziedzīgo nodarījumu.<br>

<br>
(5) Tādā pašā kārtībā sods nosakāms, ja pēc sprieduma taisīšanas konstatēts, ka notiesātais vainīgs vēl citā noziedzīgā nodarījumā, ko viņš izdarījis pirms sprieduma taisīšanas pirmajā lietā. Šajā gadījumā soda laikā ieskaitāms sods, kas pilnīgi vai daļēji jau izciests pēc pirmā sprieduma.<br>

<br>
51.pants. Soda noteikšana pēc vairākiem spriedumiem<br>

<br>
(1) Ja notiesātais pēc sprieduma taisīšanas, bet pirms pilnīgas soda izciešanas izdarījis jaunu noziedzīgu nodarījumu, tiesa jaunajā spriedumā noteiktajam sodam pilnīgi vai daļēji pievieno sodu, kas nav izciests pēc iepriekšējā sprieduma.<br>

<br>
(2) Galīgajam sodam pēc vairākiem spriedumiem jābūt lielākam par sodu, kāds noteikts par jaunu izdarītu noziedzīgu nodarījumu, kā arī par neizciestā soda daļu pēc iepriekšējā sprieduma.<br>

<br>
(3) Saskaitot sodus pēc vairākiem spriedumiem, soda kopējais laiks nedrīkst pārsniegt attiecīgajam soda veidam noteikto maksimālo laiku. Saskaitot brīvības atņemšanas sodus (izņemot mūža ieslodzījumu), soda kopējais laiks nedrīkst pārsniegt divdesmit piecus gadus.<br>

<br>
52.pants. Sodu saskaitīšanas un aizstāšanas noteikumi<br>

<br>
(1) Saskaitot sodus par vairākiem noziedzīgiem nodarījumiem vienā spriedumā vai pēc vairākiem spriedumiem, brīvības atņemšanas soda viena diena atbilst:<br>

<br>
1) vienai aresta dienai;<br>

<br>
2) astoņām piespiedu darba stundām;<br>

<br>
3) vienai policijas kontroles dienai.<br>

<br>
(2) Naudas sods, tiesību ierobežošana, ja šie sodi tiek piespriesti kopā ar brīvības atņemšanas sodu, arestu, piespiedu darbu, tiek izpildīti patstāvīgi.<br>

<br>
(3) Nosakot sodus, kas nav minēti šā panta pirmajā daļā, tiesa, ņemot vērā iepriekšējo apcietinājumu, izciestā soda daļu vai medicīniska rakstura piespiedu līdzekļu piemērošanas laiku, var mīkstināt sodu vai pilnīgi atbrīvot vainīgo no soda izciešanas.<br>

<br>
(4) Soda termiņus skaita gados, mēnešos un dienās. Iepriekšējo apcietinājumu tiesa ieskaita soda laikā, skaitot vienu iepriekšējā apcietinājuma dienu par vienu brīvības atņemšanas dienu.<br>

<br>
(5) Iepriekšējo apcietinājumu un izciestā soda daļu soda termiņā ieskaita atbilstoši šā panta pirmās daļas noteikumiem.<br>

<br>
53.pants. Soda noteikšana par sagatavošanos noziegumam un par nozieguma mēģinājumu<br>

<br>
Nosakot sodu par sagatavošanos noziegumam vai par nozieguma mēģinājumu, tiesa ņem vērā vainīgā izdarīto darbību raksturu un ar tām radīto kaitējumu, noziedzīgā nodoma realizēšanas pakāpi un iemeslus, kuru dēļ noziegums nav izdarīts līdz galam.<br>

<br>
54.pants. Soda noteikšana par noziedzīgu nodarījumu, kas izdarīts līdzdalībā<br>

<br>
(1) Nosakot sodu noziedzīga nodarījuma līdzdalībniekiem, tiesa ņem vērā katra līdzdalības raksturu un lomu izdarītajā noziedzīgajā nodarījumā.<br>

<br>
(2) Atbildību pastiprinošos un mīkstinošos apstākļus, kas attiecas uz atsevišķu līdzdalībnieku, tiesa ņem vērā, nosakot sodu tikai šim līdzdalībniekam.<br>

<br>
55.pants. Nosacīta notiesāšana<br>

<br>
(1) Ja, nosakot sodu brīvības atņemšanas, piespiedu darba, aresta vai naudas soda veidā, tiesa, ņemot vērā izdarītā noziedzīgā nodarījuma raksturu un radīto kaitējumu, vainīgā personību un citus lietas apstākļus, iegūst pārliecību, ka vainīgais, sodu neizciešot, turpmāk neizdarīs likumpārkāpumus, tā vainīgo var notiesāt nosacīti.<br>

<br>
(2) Šajā gadījumā tiesa nolemj sodu neizpildīt, ja tās noteiktajā pārbaudes laikā notiesātais neizdarīs jaunu noziedzīgu nodarījumu, nepārkāps sabiedrisko kārtību un izpildīs tiesas uzliktos pienākumus.<br>

<br>
(3) Nosacīti notiesājot, tiesa nosaka pārbaudes laiku no sešiem mēnešiem līdz trim gadiem.<br>

<br>
(4) Nosacīti notiesājot, spriedumā norādāmi apstākļi, kuru dēļ tiesa atzinusi par lietderīgu sodu neizpildīt, kā arī iemesli, kāpēc notiesātajam uzlikti attiecīgie pienākumi.<br>

<br>
(5) Nosacīti notiesājot, var piespriest papildsodus.<br>

<br>
(6) Nosacīti notiesājot, tiesa var uzlikt notiesātajam par pienākumu:<br>

<br>
1) noteiktā termiņā novērst radīto kaitējumu;<br>

<br>
2) nemainīt dzīvesvietu bez tās iestādes piekrišanas, kurai uzlikts par pienākumu kontrolēt notiesātā uzvedību;<br>

<br>
3) periodiski ierasties uz reģistrāciju noteiktā institūcijā;<br>

<br>
4) neapmeklēt noteiktas vietas;<br>

<br>
5) noteiktā laikā atrasties savā dzīvesvietā.<br>

<br>
(7) Nosacīti notiesājot, tiesa var uzlikt notiesātajam, kas izdarījis noziedzīgu nodarījumu uz alkoholisma, narkomānijas vai toksikomānijas pamata, ar viņa piekrišanu pienākumu ārstēties no alkoholisma, narkomānijas vai toksikomānijas.<br>

<br>
(8) Tiesa nosacīti notiesātajam pārbaudes laikā uzliktos pienākumus var pilnīgi vai daļēji atcelt.<br>

<br>
(9) Ja nosacīti notiesātais bez attaisnojoša iemesla nepilda tiesas uzliktos pienākumus vai atkārtoti izdara administratīvos pārkāpumus, par ko viņam uzlikti administratīvie sodi, tiesa pēc tās iestādes iesnieguma, kurai uzdots kontrolēt notiesātā uzvedību, var pieņemt lēmumu par spriedumā noteiktā soda izpildīšanu notiesātajam vai par pārbaudes termiņa pagarināšanu uz vienu gadu.<br>

<br>
(10) Ja nosacīti notiesātais pārbaudes laikā izdara jaunu noziedzīgu nodarījumu, tiesa nosaka viņam sodu saskaņā ar šā likuma 51. un 52.pantā paredzētajiem noteikumiem.<br>

<br>
VI nodaļa<br>
Atbrīvošana no kriminālatbildības un soda<br>

<br>
56.pants. Kriminālatbildības noilgums<br>

<br>
(1) Personu nevar saukt pie kriminālatbildības, ja no dienas, kad tā izdarījusi noziedzīgu nodarījumu, pagājis šāds laiks:<br>

<br>
1) seši mēneši no tāda kriminālpārkāpuma izdarīšanas dienas, par kuru var ierosināt lietu tikai pēc cietušā vai viņa likumiskā pārstāvja sūdzības;<br>

<br>
2) divi gadi no tāda kriminālpārkāpuma izdarīšanas dienas, kas nav minēts šā panta pirmās daļas 1.punktā;<br>

<br>
3) pieci gadi no mazāk smaga nozieguma izdarīšanas dienas;<br>

<br>
4) desmit gadi no smaga nozieguma izdarīšanas dienas;<br>

<br>
5) piecpadsmit gadi no sevišķi smaga nozieguma izdarīšanas dienas, izņemot noziegumu, par kuru saskaņā ar likumu var piespriest nāves sodu vai mūža ieslodzījumu.<br>

<br>
(2) Noilguma termiņu aprēķina no dienas, kad izdarīts noziedzīgais nodarījums, līdz apsūdzības uzrādīšanai.<br>

<br>
(3) Noilgums tiek pārtraukts, ja līdz šā panta pirmajā daļā norādīto termiņu izbeigšanās brīdim persona, kas izdarījusi noziedzīgo nodarījumu, izdara jaunu noziedzīgu nodarījumu. Šajā gadījumā noilguma laiku, kas paredzēts par smagāko no izdarītajiem noziedzīgajiem nodarījumiem, sāk skaitīt no jaunā noziedzīgā nodarījuma izdarīšanas brīža.<br>

<br>
(4) Jautājumu par noilguma piemērošanu personai, kas izdarījusi noziegumu, par kuru var piespriest nāves sodu vai mūža ieslodzījumu, izlemj tiesa, ja no nozieguma izdarīšanas dienas pagājuši trīsdesmit gadi. Ja tiesa neuzskata par iespējamu piemērot noilgumu, nāves sodu nevar piespriest un tas aizstājams ar brīvības atņemšanu.<br>

<br>
57.pants. Noilguma neiestāšanās<br>

<br>
Personai, kas izdarījusi noziegumu pret cilvēci, noziegumu pret mieru, kara noziegumu vai piedalījusies genocīdā, kriminālatbildības noilgums neiestājas.<br>

<br>
58.pants. Atbrīvošana no kriminālatbildības<br>

<br>
(1) No kriminālatbildības var atbrīvot personu, kas izdarījusi noziedzīgu nodarījumu, kuram gan ir šajā likumā paredzētā nodarījuma pazīmes, bet ar kuru nav radīts tāds kaitējums, lai vajadzētu piespriest kriminālsodu.<br>

<br>
(2) Personu, kas izdarījusi kriminālpārkāpumu, var atbrīvot no kriminālatbildības, ja ir izlīgums ar cietušo vai viņa likumisko pārstāvi. No kriminālatbildības uz izlīguma pamata nav atbrīvojamas kriminālpārkāpumu izdarījušās personas, ja cietušais ir nepilngadīgs.<br>

<br>
(3) No kriminālatbildības var atbrīvot personu, kura palīdzējusi atklāt citas personas izdarītu smagu vai sevišķi smagu noziegumu, kas ir smagāks vai bīstamāks par šīs personas izdarīto noziedzīgo nodarījumu. Šis nosacījums nav piemērojams personām, kuras tiek sauktas pie kriminālatbildības par sevišķi smagiem noziegumiem.<br>

<br>
(4) Personu no kriminālatbildības var atbrīvot arī šā likuma sevišķajā daļā īpaši paredzētajos gadījumos.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
58.^1 pants. Nosacīta atbrīvošana no kriminālatbildības<br>

<br>
(1) Personu, kas izdarījusi kriminālpārkāpumu vai mazāk smagu noziegumu, prokurors var atbrīvot no kriminālatbildības nosacīti, ja, ņemot vērā nodarījuma raksturu un radīto kaitējumu, apsūdzēto raksturojošas ziņas un citus lietas apstākļus, iegūta pārliecība, ka apsūdzētais turpmāk neizdarīs noziedzīgus nodarījumus.<br>

<br>
(2) Nosacīti atbrīvojot no kriminālatbildības, prokurors nolemj neturpināt personas kriminālvajāšanu par šo nodarījumu, ja pārbaudes laikā tā neizdarīs jaunu noziedzīgu nodarījumu un izpildīs uzliktos pienākumus.<br>

<br>
(3) Nosacīti atbrīvojot no kriminālatbildības, prokurors personai nosaka pārbaudes laiku no trim līdz astoņpadsmit mēnešiem.<br>

<br>
(4) Nosacīti atbrīvojot no kriminālatbildības, prokurors personai ar tās piekrišanu var uzlikt par pienākumu:<br>

<br>
1) atvainoties cietušajam;<br>

<br>
2) noteiktā termiņā novērst radīto kaitējumu;<br>

<br>
3) periodiski ierasties uz reģistrāciju noteiktā institūcijā;<br>

<br>
4) atturēties no noteiktas rīcības vai nodarbošanās veidiem;<br>

<br>
5) ārstēties no alkoholisma, narkomānijas vai citas atkarības.<br>

<br>
(5) Ja persona, kura nosacīti atbrīvota no kriminālatbildības, pārbaudes laikā izdara jaunu tīšu noziedzīgu nodarījumu vai neizpilda uzliktos pienākumus, tās kriminālvajāšana tiek turpināta.<br>

<br>
(20.06.2002. likuma redakcijā, kas stājas spēkā no 01.11.2002.)<br>

<br>
59.pants. Atbrīvošana no soda vai soda izciešanas<br>

<br>
(1) Notiesātā atbrīvošanu no soda vai soda izciešanas, kā arī piespriestā soda mīkstināšanu, izņemot atbrīvošanu no soda vai soda mīkstināšanu amnestijas un apžēlošanas kārtībā, var izdarīt tikai tiesa likumā norādītajos gadījumos un kārtībā.<br>

<br>
(2) Pilngadību nesasniegušās personas tiesa var atbrīvot no soda šajā likumā paredzētajos gadījumos, nosakot audzinoša rakstura piespiedu līdzekļus.<br>

<br>
(3) Tiesa personu var atbrīvot no soda arī šā likuma 58.pantā paredzētajos gadījumos.<br>

<br>
(4) Tiesa personu, kas izdarījusi kriminālpārkāpumu uz alkoholisma, narkomānijas vai toksikomānijas pamata, var atbrīvot no soda izciešanas, ja šī persona piekritusi ārstēties no alkoholisma, narkomānijas vai toksikomānijas. Sods izpildāms, ja persona tiesas noteiktajā laikā nav uzsākusi ārstēšanos vai pēc tam izvairījusies no ārstēšanās.<br>

<br>
(5) Ja persona, kas notiesāta par noziedzīgu nodarījumu, pēc sprieduma pasludināšanas saslimusi ar gara slimību, kura tai atņēmusi iespēju saprast savu rīcību vai to vadīt, tiesa atbrīvo šo personu no soda izciešanas. Tai var noteikt medicīniska rakstura piespiedu līdzekļus saskaņā ar šajā likumā paredzētajiem nosacījumiem.<br>

<br>
(6) Ja persona, kas notiesāta par noziedzīgu nodarījumu, pēc sprieduma pasludināšanas saslimusi ar citu smagu, neārstējamu slimību, tiesa var atbrīvot šo personu no soda izciešanas.<br>

<br>
60.pants. Soda samazināšana izņēmuma gadījumos<br>

<br>
Ja notiesātā persona palīdzējusi atklāt citas personas izdarītu smagu vai sevišķi smagu noziegumu, kas ir smagāks vai bīstamāks par šīs personas izdarīto noziedzīgo nodarījumu, tiesa, ar kuras spriedumu šī persona ir notiesāta, var samazināt spriedumā noteikto sodu, bet piespriesto nāves sodu vai mūža ieslodzījumu aizstāt ar brīvības atņemšanu uz divdesmit gadiem.<br>

<br>
(25.04.2002. likuma redakcijā, kas stājas spēkā 23.05.2002.)<br>

<br>
61.pants. Nosacīta pirmstermiņa atbrīvošana no soda<br>

<br>
(1) Personu, kas notiesāta ar brīvības atņemšanu vai arestu, var nosacīti pirms termiņa atbrīvot no pamatsoda.<br>

<br>
(2) Nosacītu pirmstermiņa atbrīvošanu no soda var noteikt, ja notiesātais nav izdarījis pārkāpumus un iespēju robežās labprātīgi atlīdzinājis ar noziedzīgo nodarījumu nodarīto materiālo zaudējumu, bet gadījumā, kad notiesātais noziedzīgo nodarījumu izdarījis uz alkoholisma, narkomānijas vai toksikomānijas pamata, &mdash; ja viņš piekritis ārstēties no alkoholisma, narkomānijas vai toksikomānijas.<br>

<br>
(3) Nosacītu pirmstermiņa atbrīvošanu no soda var noteikt, kad notiesātais faktiski ir izcietis:<br>

<br>
1) ne mazāk kā pusi no noteiktā soda par izdarīto kriminālpārkāpumu vai mazāk smagu noziegumu;<br>

<br>
2) ne mazāk kā divas trešdaļas no noteiktā soda, ja tas piespriests par smagu noziegumu, kā arī ja notiesātais ir persona, kas agrāk bijusi notiesāta ar brīvības atņemšanu par tīšu noziegumu, un sodāmība par šo noziegumu nav noņemta vai dzēsta;<br>

<br>
3) ne mazāk kā trīs ceturtdaļas no noteiktā soda, ja tas piespriests par sevišķi smagu noziegumu, kā arī ja notiesātais ir persona, kas agrāk bijusi nosacīti pirms termiņa atbrīvota no soda un no jauna izdarījusi tīšu noziegumu neizciestās soda daļas laikā;<br>

<br>
4) divdesmit piecus gadus no brīvības atņemšanas soda, ja notiesātais ir persona, kam nāves sods aizstāts ar brīvības atņemšanu apžēlošanas vai amnestijas kārtībā, vai persona, kurai piespriests mūža ieslodzījums.<br>

<br>
(4) Tiesa, atbrīvojot notiesāto nosacīti pirms termiņa no soda, var viņam uz neizciesto soda laiku uzlikt šā likuma 55.pantā noteiktos pienākumus. Ja nosacīti pirms termiņa atbrīvotais bez attaisnojoša iemesla nepilda tiesas uzliktos pienākumus vai atkārtoti izdara administratīvos pārkāpumus, par ko viņam uzlikti administratīvie sodi, tiesa pēc tās iestādes iesnieguma, kurai uzdots kontrolēt notiesātā uzvedību, var pieņemt lēmumu par neizciestās soda daļas izpildīšanu.<br>

<br>
(5) Ja persona, kurai bija noteikta nosacīta pirmstermiņa atbrīvošana, neizciestās soda daļas laikā izdara jaunu noziedzīgu nodarījumu, tiesa nosaka tai sodu saskaņā ar šā likuma 51. un 52. pantā paredzētajiem noteikumiem.<br>

<br>
62.pants. Notiesājoša sprieduma izpildīšanas noilgums<br>

<br>
(1) Notiesājošs spriedums nav izpildāms, ja no dienas, kad tas stājies likumīgā spēkā, nav izpildīts šādos termiņos:<br>

<br>
1) divos gados &mdash; ja piespriests arests, piespiedu darbs vai naudas sods;<br>

<br>
2) trijos gados &mdash; ja piespriesta brīvības atņemšana uz laiku, ne ilgāku par diviem gadiem;<br>

<br>
3) piecos gados &mdash; ja piespriesta brīvības atņemšana uz laiku, ne ilgāku par pieciem gadiem;<br>

<br>
4) desmit gados &mdash; ja piespriesta brīvības atņemšana uz laiku, ne ilgāku par desmit gadiem;<br>

<br>
5) piecpadsmit gados &mdash; ja piespriests smagāks sods nekā brīvības atņemšana uz desmit gadiem.<br>

<br>
(2) Noilgums tiek pārtraukts, ja notiesātais izvairās no soda izciešanas vai līdz noilguma termiņa izbeigšanās brīdim izdara jaunu noziedzīgu nodarījumu, par kuru tiesa piespriedusi brīvības atņemšanu uz laiku, ne mazāku par vienu gadu. Ja izdarīts jauns noziedzīgs nodarījums, noilgumu sāk skaitīt no tā izdarīšanas brīža, bet, ja notiesātais izvairījies no soda izciešanas, &mdash; no tā brīža, kad viņš ierodas izciest sodu, vai no tā brīža, kad notiesātais, kas ir slēpies, tiek aizturēts. Tomēr notiesājošais spriedums nav izpildāms, ja no tā taisīšanas laika pagājuši piecpadsmit gadi un noilgumu nav pārtraucis jauns noziedzīgs nodarījums.<br>

<br>
(3) Jautājumu par noilgumu personai, kurai piespriests mūža ieslodzījums vai nāves sods, izlemj tiesa. Ja tiesa neuzskata par iespējamu piemērot noilgumu, nāves sods tiek aizstāts ar brīvības atņemšanu.<br>

<br>
63.pants. Sodāmības dzēšana un noņemšana<br>

<br>
(1) Sodāmība ir noziedzīgu nodarījumu izdarījušas personas notiesāšanas juridiskās sekas, kas ir spēkā tiesas noteiktajā soda izciešanas laikā, kā arī pēc tam līdz sodāmības dzēšanai vai noņemšanai likumā noteiktajā kārtībā.<br>

<br>
(2) Persona uzskatāma par sodītu no notiesājoša sprieduma spēkā stāšanās brīža. Persona, kas atbrīvota no soda ar tiesas spriedumu, nav uzskatāma par sodītu.<br>

<br>
(3) Par nesodītām atzīstamas:<br>

<br>
1) nosacīti notiesātas personas, ja pārbaudes laikā, bet papildsoda piemērošanas gadījumā arī papildsoda izciešanas laikā tās neizdara noziedzīgu nodarījumu un ja pārbaudes laikā nosacītā notiesāšana nav atcelta saskaņā ar citiem likumā paredzētajiem noteikumiem;<br>

<br>
2) personas, kas notiesātas ar arestu, piespiedu darbu vai naudas sodu, ja viena gada laikā no soda izciešanas dienas tās neizdara jaunu noziedzīgu nodarījumu;<br>

<br>
3) pēc diviem gadiem &mdash; personas, kas izcietušas brīvības atņemšanas sodu, ne ilgāku par trim gadiem;<br>

<br>
4) pēc pieciem gadiem &mdash; personas, kas izcietušas brīvības atņemšanas sodu, ilgāku par trim gadiem, bet ne ilgāku par pieciem gadiem;<br>

<br>
5) pēc astoņiem gadiem &mdash; personas, kas izcietušas brīvības atņemšanas sodu, ilgāku par pieciem gadiem, bet ne ilgāku par desmit gadiem;<br>

<br>
6) pēc astoņiem gadiem &mdash; personas, kas izcietušas brīvības atņemšanas sodu, ilgāku par desmit gadiem, ja turklāt tiesa konstatē, ka nav nepieciešams uzskatīt tās par sodītām.<br>

<br>
(4) Sodāmības dzēšanas termiņu skaita no dienas, kad persona izcietusi pamatsodu un papildsodu.<br>

<br>
(5) Ja persona likumā noteiktajā kārtībā pirms termiņa atbrīvota no soda, sodāmības dzēšanas termiņu skaita no dienas, kad tā atbrīvota no soda izciešanas, ievērojot soda faktiskās izciešanas laiku.<br>

<br>
(6) Ja persona, kas izcietusi sodu, pirms sodāmības dzēšanas termiņa izbeigšanās izdara jaunu noziedzīgu nodarījumu, sodāmības dzēšanas termiņš tiek pārtraukts. Sodāmības dzēšanas termiņu par pirmo noziedzīgo nodarījumu skaita no jauna pēc tam, kad faktiski izciests sods par pēdējo noziedzīgo nodarījumu. Šādos gadījumos persona atzīstama par sodītu par abiem noziedzīgajiem nodarījumiem, kamēr nav izbeidzies sodāmības dzēšanas termiņš smagākajam sodam.<br>

<br>
(7) Ja persona, kas notiesāta ar brīvības atņemšanu, pēc soda izciešanas ar priekšzīmīgu uzvedību un godīgu attieksmi pret darbu pierādījusi savu labošanos, tiesa var noņemt tai sodāmību pirms šajā pantā norādīto termiņu izbeigšanās.<br>

<br>
(8) Sodāmību var noņemt apžēlošanas vai amnestijas kārtībā.<br>

<br>
(9) Sodāmības dzēšana un noņemšana anulē visas izdarītā noziedzīgā nodarījuma krimināltiesiskās sekas.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā no 20.11.2002.)<br>

<br>
VII nodaļa<br>
Nepilngadīgo kriminālatbildības īpatnības<br>

<br>
64.pants. Nepilngadīgo atbildība<br>

<br>
Šīs nodaļas nosacījumi attiecas uz personām, kas līdz noziedzīgā nodarījuma izdarīšanai nav sasniegušas astoņpadsmit gadu vecumu.<br>

<br>
65.pants. Soda piemērošana nepilngadīgajiem<br>

<br>
(1) Nepilngadīgajiem piemērojami šādi sodu veidi:<br>

<br>
1) brīvības atņemšana;<br>

<br>
2) arests;<br>

<br>
3) piespiedu darbs;<br>

<br>
4) naudas sods.<br>

<br>
(2) Brīvības atņemšanas laiks personai, kas izdarījusi noziedzīgu nodarījumu līdz astoņpadsmit gadu vecuma sasniegšanai, nedrīkst pārsniegt desmit gadus, par sevišķi smagiem noziegumiem &mdash; piecpadsmit gadus, bet par mazāk smagiem un smagiem noziegumiem, kas nav saistīti ar vardarbību vai vardarbības piedraudējumu vai nav izraisījuši smagas sekas, brīvības atņemšanas laiks nedrīkst pārsniegt piecus gadus.<br>

<br>
(3) Personu, kas izdarījusi noziedzīgu nodarījumu pirms astoņpadsmit gadu vecuma sasniegšanas, var nosacīti pirms termiņa atbrīvot no soda, ja tā izcietusi ne mazāk par pusi no piespriestā soda.<br>

<br>
(4) Naudas sods piemērojams tikai tiem nepilngadīgajiem, kuriem ir savi ienākumi. Naudas sods nepilngadīgajiem piemērojams no vienas līdz piecdesmit Latvijas Republikā noteikto minimālo mēnešalgu apmērā.<br>

<br>
(5) Persona, kas pirms astoņpadsmit gadu vecuma sasniegšanas izdarījusi kriminālpārkāpumu, pēc soda izciešanas atzīstama par nesodītu.<br>

<br>
(Ar grozījumiem, kas izdarīti ar 20.06.2001. likumu, kas stājas spēkā no 12.07.2001.)<br>

<br>
66.pants. Audzinoša rakstura piespiedu līdzekļu piemērošana nepilngadīgajiem<br>

<br>
(1) Ievērojot noziedzīgā nodarījuma izdarīšanas īpašus apstākļus un par vainīgā personību iegūtās ziņas, kas mīkstina viņa atbildību, tiesa var nepilngadīgo atbrīvot no piespriestā soda, piemērojot likumā noteiktos audzinoša rakstura piespiedu līdzekļus.<br>

<br>
(2) Sods izpildāms, ja nepilngadīgais, kas atbrīvots no tā, piespriestā soda laikā nepilda tiesas uzliktos pienākumus.<br>

<br>
(Ar grozījumiem, kas izdarīti ar 31.10.2002. likumu, kas stājas spēkā 01.01.2003.)<br>

<br>
67.pants. Nepilngadīgā nosacīta notiesāšana<br>

<br>
Notiesājot nepilngadīgo nosacīti, tiesa var arī noteikt viņam šā likuma 66.panta pirmajā daļā norādītos piespiedu līdzekļus. Ja nosacīti notiesātais nepilda tiesas uzliktos pienākumus, viņam piemērojami šā likuma 55.panta devītās daļas nosacījumi.<br>

<br>
VIII nodaļa<br>
Medicīniska rakstura piespiedu līdzekļi<br>

<br>
68.pants. Medicīniska rakstura piespiedu līdzekļi<br>

<br>
(1) Personām, kas izdarījušas šajā likumā paredzētos nodarījumus, bet sirgst ar psihiskiem traucējumiem un ir atzītas par nepieskaitāmām vai ierobežoti pieskaitāmām, var noteikt šādus medicīniska rakstura piespiedu līdzekļus:<br>

<br>
1) ambulatoriska ārstēšana medicīnas iestādē;<br>

<br>
2) ārstēšana vispārēja tipa psihiatriskajā slimnīcā (nodaļā);<br>

<br>
3) ārstēšana specializētā psihiatriskajā slimnīcā (nodaļā) ar apsardzi.<br>

<br>
(2) Ja šā panta pirmajā daļā minētā persona pēc izdarītā nodarījuma rakstura un sava psihiskā stāvokļa dēļ nav bīstama sabiedrībai, tiesa var nodot to tuvinieku vai citu personu, kas veic slimnieku kopšanu, gādībā un medicīnas iestādes uzraudzībā pēc dzīvesvietas.<br>

<br>
(3) Šā panta pirmajā daļā minētajām personām, kuras atzītas par ierobežoti pieskaitāmām, var noteikt ārstēšanu arī tai piemērotās brīvības atņemšanas vietās.<br>

<br>
69.pants. Medicīniska rakstura piespiedu līdzekļu noteikšana personām, kas ir nepieskaitāmības stāvoklī<br>

<br>
(1) Tiesa var noteikt šajā likumā paredzētos medicīniska rakstura piespiedu līdzekļus personām, kuras izdarījušas šajā likumā paredzētos nodarījumus, būdamas nepieskaitāmības stāvoklī, vai pēc nodarījuma izdarīšanas vai sprieduma taisīšanas saslimušas ar psihisku slimību, kas atņēmusi tām spēju saprast savu darbību vai to vadīt, ja šīs personas pēc izdarītā nodarījuma rakstura un sava psihiskā stāvokļa dēļ ir bīstamas sabiedrībai.<br>

<br>
(2) Piespiedu ārstēšanu un ārstniecības iestādes tipu nosaka tiesa atkarībā no tā, ar kādu psihisku slimību attiecīgā persona ir saslimusi un kāds ir šīs personas nodarījuma raksturs. Nosakot ārstēšanu psihiatriskajā slimnīcā (nodaļā), tās tipu izraugās ārstniecības iestāde.<br>

<br>
(3) Personai, kas pēc noziedzīga nodarījuma izdarīšanas vai sprieduma taisīšanas saslimusi ar psihisku slimību, kura atņēmusi tai spēju saprast savu darbību vai to vadīt, pēc izveseļošanās tiesa var piespriest sodu, ja nav izbeidzies noilguma termiņš vai nav cita pamata tās atbrīvošanai no kriminālatbildības un soda.<br>

<br>
(4) Medicīniska rakstura piespiedu līdzekļu piemērošanu izbeidz vai to groza tiesa pēc ārstniecības iestādes atzinuma, ja attiecīgā persona izveseļojusies vai saslimšanas raksturs mainījies tiktāl, ka nav nepieciešams šādus līdzekļus piemērot.<br>

<br>
(5) Ja šādai personai pēc izveseļošanās piespriež sodu, laiks, kurā piemēroti medicīniska rakstura piespiedu līdzekļi, ieskaitāms soda termiņā.<br>

<br>
70.pants. Medicīniska rakstura piespiedu līdzekļu noteikšana personām, kas ir ierobežotas pieskaitāmības stāvoklī<br>

<br>
Medicīniska rakstura piespiedu līdzekļus var noteikt arī personām, kas izdarījušas noziedzīgus nodarījumus, būdamas ierobežotas pieskaitāmības stāvoklī. Ja šādu personu notiesā ar brīvības atņemšanu, ārstēšana notiek tai piemērotās brīvības atņemšanas vietās. Ja šādu personu notiesā bez brīvības atņemšanas, tiesa uzliek tai par pienākumu ārstēties psihiatriskajā medicīnas iestādē pēc dzīvesvietas.<br>

<br>
SEVIŠĶĀ DAĻA<br>
IX nodaļa<br>
Noziegumi pret cilvēci, mieru, kara noziegumi, genocīds<br>

<br>
71.pants. Genocīds<br>

<br>
Par genocīdu, tas ir, par tīšu darbību nolūkā pilnīgi vai daļēji iznīcināt kādu nacionālu, etnisku, rases, sociālu, noteiktas kopīgas pārliecības vai ticības cilvēku grupu kā tādu, šādas grupas locekļus nogalinot, nodarot viņiem dzīvībai vai veselībai bīstamus miesas bojājumus vai novedot viņus līdz psihiskai saslimšanai, tīši radot viņiem tādus dzīves apstākļus, kas pilnīgi vai daļēji šos cilvēkus fiziski iznīcina, lietojot līdzekļus, kuru mērķis ir novērst bērnu dzimšanu šādā grupā, vai nododot bērnus piespiedu kārtā no vienas cilvēku grupas otrā, &mdash;<br>

<br>
soda ar mūža ieslodzījumu vai ar brīvības atņemšanu uz laiku no trim līdz divdesmit gadiem.<br>

<br>
72.pants. Noziegumi pret mieru<br>

<br>
Par noziegumiem, kas izdarīti pret mieru, tas ir, par bruņotas agresijas plānošanu, gatavošanu, tās izraisīšanu, piedalīšanos tajā, par agresīva kara vešanu, pārkāpjot Latvijas Republikai saistošus starptautiskos līgumus, par piedalīšanos sazvērestībā ar nolūku izdarīt šajā pantā minētos noziegumus &mdash;<br>

<br>
soda ar mūža ieslodzījumu vai ar brīvības atņemšanu uz laiku no trim līdz divdesmit gadiem.<br>

<br>
73.pants. Masveida iznīcināšanas ieroču ražošana, uzkrāšana, lietošana un izplatīšana<br>

<br>
Par kodolieroču, ķīmisko, bioloģisko, bakterioloģisko, toksisko vai citu masveida iznīcināšanas ieroču ražošanu, uzkrāšanu, lietošanu vai izplatīšanu &mdash;<br>

<br>
soda ar mūža ieslodzījumu vai ar brīvības atņemšanu uz laiku no trim līdz divdesmit gadiem.<br>

<br>
74.pants. Kara noziegumi<br>

<br>
Par kara noziegumiem, tas ir, par Latvijas Republikai saistošos starptautiskajos līgumos aizliegtu kara vešanas noteikumu un paražu pārkāpšanu, kas izpaudusies okupētās teritorijas civiliedzīvotāju, ķīlnieku un karagūstekņu slepkavošanā, spīdzināšanā, aplaupīšanā, aizvešanā vai norīkošanā piespiedu darbos, neattaisnojamā pilsētu un citu objektu postīšanā,&mdash;<br>

<br>
soda ar mūža ieslodzījumu vai ar brīvības atņemšanu uz laiku no trim līdz divdesmit gadiem.<br>

<br>
75.pants. Varmācība pret iedzīvotājiem karadarbības rajonā<br>

<br>
Par nelikumīgu vardarbību pret iedzīvotājiem karadarbības rajonā, kā arī par nelikumīgu viņu mantas vardarbīgu atņemšanu vai iznīcināšanu &mdash;<br>

<br>
soda ar brīvības atņemšanu uz laiku no trim līdz piecpadsmit gadiem.<br>

<br>
76.pants. Marodēšana<br>

<br>
Par kritušo vai ievainoto mantas piesavināšanos kaujas laukā (marodēšanu) &mdash;<br>

<br>
soda ar brīvības atņemšanu uz laiku līdz astoņiem gadiem.<br>

<br>
77.pants. Aicinājums uz agresīvu karu<br>

<br>
Par publisku aicinājumu uz agresīvu karu vai militāra konflikta izraisīšanu &mdash;<br>

<br>
soda ar brīvības atņemšanu uz laiku līdz astoņiem gadiem.<br>

<br>
78.pants. Nacionālās un rasu vienlīdzības pārkāpšana, cilvēka tiesību ierobežošana<br>

<br>
(1) Par darbību, kas apzināti vērsta uz nacionālā vai rasu naida vai nesaticības izraisīšanu, kā arī par apzinātu personas ekonomisko, politisko vai sociālo tiesību tiešu vai netiešu ierobežošanu vai tiešu vai netiešu priekšrocību radīšanu personai atkarībā no tās rases vai nacionālās piederības &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz sešdesmit minimālajām mēnešalgām.<br>

<br>
(2) Par tādu pašu darbību, ja tā saistīta ar vardarbību, krāpšanu vai draudiem, kā arī tad, ja to izdarījusi personu grupa vai valsts amatpersona, vai uzņēmuma (uzņēmējsabiedrības) vai organizācijas atbildīgs darbinieks, &mdash;<br>

<br>
soda ar brīvības atņemšanu uz laiku līdz desmit gadiem.<br>

<br>
79.pants. Kultūras un nacionālā mantojuma iznīcināšana<br>

<br>
Par tādu vērtību tīšu iznīcināšanu, kas ir kultūras un nacionālā mantojuma sastāvdaļa, &mdash;<br>

<br>
soda ar brīvības atņemšanu uz laiku līdz septiņpadsmit gadiem vai ar naudas sodu līdz divsimt minimālajām mēnešalgām.<br>

<br>
X nodaļa<br>
Noziegumi pret valsti<br>

<br>
80.pants. Uz valsts varas gāšanu vērsta darbība<br>

<br>
Par darbību, kas vērsta uz vardarbīgu Latvijas Republikas valsts varas gāšanu, &mdash;<br>

<br>
soda ar brīvības atņemšanu uz laiku no desmit līdz divdesmit gadiem, konfiscējot mantu.<br>

<br>
80.^1 pants. Apvienošanās organizācijā ar mērķi gāzt Latvijas Republikas valsts varu<br>

<br>
Par vairāk nekā divu personu apvienošanos organizētā grupā nolūkā gāzt Latvijas Republikas valsts varu vai likvidēt valstisko neatkarību, vai graut teritoriālo vienotību, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
(25.04.2002. likuma redakcijā, kas stājas spēkā 23.05.2002.)<br>

<br>
81.pants. Aicinājums vardarbīgi gāzt Latvijas Republikas valsts varu un vardarbīgi grozīt valsts iekārtu<br>

<br>
Par publisku aicinājumu vardarbīgi gāzt Latvijas Republikas Satversmē nostiprināto valsts varu vai vardarbīgi grozīt valsts iekārtu, kā arī par šādu aicinājumu saturoša materiāla izplatīšanu tādā pašā nolūkā &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
82.pants. Aicinājums likvidēt Latvijas Republikas valstisko neatkarību<br>

<br>
(1) Par publisku aicinājumu likvidēt Latvijas Republikas valstisko neatkarību nolūkā iekļaut Latviju vienotā valstiskā veidojumā ar kādu citu valsti vai likvidēt citādā veidā &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz sešdesmit minimālajām mēnešalgām.<br>

<br>
(2) Par organizatorisku darbību, kas vērsta uz Latvijas Republikas valstiskās neatkarības likvidēšanu nolūkā iekļaut Latviju vienotā valstiskā veidojumā ar kādu citu valsti vai likvidēt citādā veidā, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt minimālajām mēnešalgām.<br>

<br>
83.pants. Aicinājums graut Latvijas Republikas teritoriālo vienotību<br>

<br>
(1) Par publisku aicinājumu graut Latvijas Republikas teritoriālo vienotību, tas ir, Latvijas Republikas Satversmē neparedzētā veidā atdalīt kādu Latvijas Republikas teritorijas daļu, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz piecdesmit minimālajām mēnešalgām.<br>

<br>
(2) Par organizatorisku darbību, kas vērsta uz Latvijas Republikas teritoriālās vienotības graušanu, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
84.pants. Starptautisko organizāciju noteikto sankciju pārkāpšana<br>

<br>
(1) Par to normatīvo aktu tīšu pārkāpšanu, kuri regulē Apvienoto Nāciju Organizācijas Drošības padomes, Eiropas Savienības un citu starptautisko organizāciju noteikto sankciju darbību Latvijā, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās, vai ja tās izdarījusi valsts amatpersona, &mdash;<br>

<br>
soda ar brīvības atņemšanu uz laiku līdz astoņiem gadiem, konfiscējot mantu vai bez mantas konfiskācijas.<br>

<br>
(Ar grozījumiem, kas izdarīti ar 01.06.2000. likumu, kas stājas spēkā 28.06.2000.)<br>

<br>
85.pants. Spiegošana<br>

<br>
(1) Par neizpaužamu ziņu nodošanu, kā arī nolaupīšanu vai vākšanu ārvalstu izlūkdienestu uzdevumā, lai šīs ziņas izmantotu pretēji Latvijas Republikas interesēm, &mdash;<br>

<br>
soda ar brīvības atņemšanu uz laiku līdz desmit gadiem, konfiscējot mantu.<br>

<br>
(2) Par tādām pašām darbībām, ja ziņas ir valsts noslēpums, &mdash;<br>

<br>
soda ar brīvības atņemšanu uz laiku no pieciem līdz divdesmit gadiem vai mūža ieslodzījumu, konfiscējot mantu.<br>

<br>
86.pants. Latvijas Republikas Valsts prezidenta, Saeimas deputāta, Ministru kabineta locekļa un citas valsts amatpersonas dzīvības un veselības apdraudējums<br>

<br>
Par uzbrukumu Latvijas Republikas Valsts prezidentam, Saeimas deputātam, Ministru kabineta loceklim vai citai Latvijas Republikas Saeimas ievēlētai, ieceltai vai apstiprinātai valsts amatpersonai sakarā ar tās valstisko darbību Latvijas Republikas interesēs, ja uzbrukums saistīts ar šīs personas dzīvības vai veselības apdraudējumu, &mdash;<br>

<br>
soda ar brīvības atņemšanu uz laiku līdz piecpadsmit gadiem.<br>

<br>
87.pants. Ārvalsts pārstāvju dzīvības un veselības apdraudējums<br>

<br>
(1) Par uzbrukumu ārvalsts vai tās valdības vadītājam vai citam ārvalsts pārstāvim, kas oficiāli ieradies Latvijas Republikā, ja uzbrukums saistīts ar šīs personas dzīvības vai veselības apdraudējumu, &mdash;<br>

<br>
soda ar brīvības atņemšanu uz laiku līdz piecpadsmit gadiem.<br>

<br>
(2) Par tādām pašām darbībām, ja tās izraisījušas Latvijas Republikai smagas sekas, &mdash;<br>

<br>
soda ar brīvības atņemšanu uz laiku no pieciem līdz divdesmit gadiem.<br>

<br>
88.pants. Terorisms<br>

<br>
(1) Par spridzināšanu, dedzināšanu vai citām tīšām darbībām, kas vērstas uz cilvēku iznīcināšanu, miesas bojājumu vai cita kaitējuma radīšanu cilvēku veselībai, par uzņēmumu, celtņu, naftas vai gāzes vadu, elektrolīniju, satiksmes ceļu un līdzekļu, telekomunikāciju tīklu, valsts nozīmes jonizējošā starojuma objektu vai citas mantas iznīcināšanu vai bojāšanu nolūkā kaitēt Latvijas Republikai vai tās iedzīvotājiem, kā arī par šajā pašā nolūkā izraisītu kodolavāriju, radiācijas avāriju, masveida saindēšanu vai epidēmiju un epizootiju izplatīšanu &mdash;<br>

<br>
soda ar mūža ieslodzījumu vai ar brīvības atņemšanu uz laiku no astoņiem līdz divdesmit gadiem, konfiscējot mantu.<br>

<br>
(2) Par tīšu dzīvībai vai veselībai bīstamu vardarbību pret personu vai svešas mantas iznīcināšanu vai bojāšanu, kas izdarīta ar spridzināšanu, dedzināšanu, kodolavārijas vai radiācijas avārijas izraisīšanu vai citā vispārbīstamā veidā, vai par šādu darbību piedraudējumu, kas izvirzīts kā vardarbības pārtraukšanas noteikums, ja ir pamats uzskatīt, ka šie draudi var tikt izpildīti nolūkā piespiest valsti, tās institūcijas vai starptautisku organizāciju izdarīt kādu darbību vai atturēties no tās, &mdash;<br>

<br>
soda ar mūža ieslodzījumu vai ar brīvības atņemšanu uz laiku no piecpadsmit līdz divdesmit gadiem, konfiscējot mantu.<br>

<br>
(18.05.2000. likuma redakcijā, kas stājas spēkā no 15.06.2000.)<br>

<br>
89.pants. Kaitniecība<br>

<br>
Par darbību vai bezdarbību, kas vērsta uz finansu sistēmas, rūpniecības, transporta, lauksaimniecības, tirdzniecības vai citu tautsaimniecības nozaru, kā arī iestāžu vai organizāciju darbības graušanu nolūkā kaitēt Latvijas Republikai, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem, konfiscējot mantu.<br>

<br>
89.^1 pants. Noziedzīga organizācija<br>

<br>
(1) Par tādas noziedzīgas organizācijas (apvienības) izveidošanu, kuras sastāvā ir vismaz piecas personas, nolūkā izdarīt sevišķi smagus noziegumus pret cilvēci vai mieru, kara noziegumus, īstenot genocīdu vai izdarīt sevišķi smagus noziegumus pret valsti, kā arī par iesaistīšanos šādā organizācijā vai tās sastāvā ietilpstošā organizētā grupā vai citā noziedzīgā formējumā &mdash;<br>

<br>
soda ar brīvības atņemšanu uz laiku no astoņiem līdz septiņpadsmit gadiem, konfiscējot mantu.<br>

<br>
(2) Par noziedzīgas organizācijas vadīšanu vai piedalīšanos šādas organizācijas izdarītajos šā panta pirmajā daļā paredzētajos noziegumos &mdash;<br>

<br>
soda ar brīvības atņemšanu uz laiku no desmit līdz divdesmit gadiem vai mūža ieslodzījumu, konfiscējot mantu.<br>

<br>
(25.04.2002. likuma redakcijā, kas stājas spēkā 23.05.2002.)<br>

<br>
90.pants. Kavēšana realizēt vēlēšanu tiesības un tiesības piedalīties tautas nobalsošanā<br>

<br>
Par apzinātu personas kavēšanu brīvi realizēt tiesības vēlēt deputātus un tikt ievēlētam vai brīvi piedalīties saskaņā ar Latvijas Republikas likumiem rīkotajā tautas nobalsošanā, lietojot vardarbību, viltu, draudus, uzpirkšanu vai citā prettiesiskā veidā, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz sešdesmit minimālajām mēnešalgām.<br>

<br>
91.pants. Apzināti nepatiesu ziņu izplatīšana par deputāta kandidātu<br>

<br>
Par apzināti nepatiesu ziņu izplatīšanu par deputāta kandidātu, tās publicējot vai citādi izplatot, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz piecdesmit minimālajām mēnešalgām.<br>

<br>
92.pants. Vēlēšanu un tautas nobalsošanas dokumentu viltošana, nepareiza balsu saskaitīšana un aizklātas balsošanas pārkāpšana<br>

<br>
Par vēlēšanu vai tautas nobalsošanas dokumentu viltošanu vai balsu apzināti nepareizu saskaitīšanu, kā arī par apzinātu aizklātas balsošanas pārkāpšanu, ko izdarījusi valsts amatpersona vai vēlēšanu komisijas loceklis, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
93.pants. Valsts simbolu zaimošana<br>

<br>
Par Latvijas valsts ģerboņa vai Latvijas valsts karoga noraušanu, saplēšanu, salaušanu, iznīcināšanu vai par citādu šo valsts simbolu zaimošanu, kā arī par Latvijas valsts himnas publisku zaimošanu &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz piecdesmit minimālajām mēnešalgām.<br>

<br>
94.pants. Valsts noslēpuma apzināta izpaušana<br>

<br>
Par ziņu, kuras ir valsts noslēpums, apzinātu izpaušanu, ja to izdarījusi persona, kam šīs ziņas uzticētas vai kļuvušas zināmas sakarā ar dienestu vai darbu, turklāt šim nodarījumam nav spiegošanas pazīmju, &mdash;<br>

<br>
soda ar brīvības atņemšanu uz laiku līdz astoņiem gadiem vai ar naudas sodu līdz simt divdesmit minimālajām mēnešalgām.<br>

<br>
95.pants. Valsts noslēpuma izpaušana aiz neuzmanības<br>

<br>
Par valsts noslēpuma izpaušanu aiz neuzmanības vai tādu dokumentu nozaudēšanu, kuri satur valsts noslēpumu, kā arī tādu priekšmetu nozaudēšanu, ziņas par kuriem ir valsts noslēpums, ko izdarījusi persona, kurai ziņas, dokumenti vai priekšmeti bijuši uzticēti, ja dokumenti vai priekšmeti nozaudēti, pārkāpjot valsts noslēpuma aizsardzības noteikumus, un ja ar to radīts būtisks kaitējums, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz piecdesmit minimālajām mēnešalgām.<br>

<br>
XI nodaļa<br>
Noziedzīgi nodarījumi pret dabas vidi<br>

<br>
96.pants. Zemes, tās dzīļu, ūdeņu un mežu apsaimniekošanas un izmantošanas noteikumu pārkāpšana<br>

<br>
Par zemes, tās dzīļu, ūdeņu vai mežu apsaimniekošanas vai izmantošanas noteikumu pārkāpšanu, ja ar to radīts būtisks kaitējums dabas videi, cilvēku veselībai, mantiskajām vai saimnieciskajām interesēm, &mdash;<br>

<br>
soda ar brīvības atņemšanu uz laiku līdz trim gadiem vai ar piespiedu darbu, vai ar naudas sodu līdz sešdesmit minimālajām mēnešalgām.<br>

<br>
97.pants. Jūras dabas resursu izmantošanas noteikumu pārkāpšana<br>

<br>
(1) Par Latvijas Republikas kontinentālā šelfa vai ekonomiskās zonas dzīvo vai nedzīvo dabas resursu izpētes vai izmantošanas noteikumu pārkāpšanu, ja tā izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz vienam gadam vai ar naudas sodu līdz piecdesmit minimālajām mēnešalgām.<br>

<br>
(2) Par šā panta pirmajā daļā norādīto noteikumu pārkāpšanu, ja ar to radīts būtisks kaitējums jūrai, atpūtas zonām vai citāds būtisks kaitējums, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
98.pants. Radioaktīvo un ķīmisko vielu aprites drošības noteikumu pārkāpšana<br>

<br>
(1) Par radioaktīvo vielu vai citu jonizējošā starojuma avotu, bīstamo bioloģisko, bakterioloģisko, toksisko, ķīmisko vielu vai produktu vai citu bīstamu vielu vai materiālu, preparātu vai vīrusu ražošanas, iegādāšanās, transportēšanas, uzglabāšanas vai lietošanas noteikumu pārkāpšanu, ja tā izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
(2) Par šā panta pirmajā daļā norādīto noteikumu pārkāpšanu, ja ar to radīts būtisks kaitējums dabas videi, cilvēku veselībai, mantiskajām vai saimnieciskajām interesēm, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
99.pants. Bīstamo atkritumu likvidācijas noteikumu pārkāpšana<br>

<br>
(1) Par bīstamo atkritumu savākšanas, šķirošanas, uzglabāšanas, transportēšanas, utilizācijas, apglabāšanas vai iznīcināšanas noteikumu pārkāpšanu, ja tā izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
(2) Par šā panta pirmajā daļā norādīto noteikumu pārkāpšanu, ja ar to radīts būtisks kaitējums dabas videi, cilvēku veselībai, mantiskajām vai saimnieciskajām interesēm, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
(3) Par bīstamo atkritumu ievešanu Latvijas teritorijā vai tranzītpārvadāšanu cauri Latvijas teritorijai, pārkāpjot noteikumus, ja ar to radīts būtisks kaitējums dabas videi, cilvēku veselībai, mantiskajām vai saimnieciskajām interesēm, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt divdesmit minimālajām mēnešalgām.<br>

<br>
100.pants. Bīstamu vielu neatļauta apglabāšana ūdeņos un zemes dzīlēs<br>

<br>
(1) Par radioaktīvo vielu, to skaitā kodolmateriālu, bīstamu ķīmisko vielu vai produktu, materiālu vai atkritumu neatļautu apglabāšanu ūdeņos vai zemes dzīlēs &mdash;<br>

<br>
soda ar brīvības atņemšanu uz laiku līdz četriem gadiem vai ar arestu, vai ar naudas sodu līdz simt minimālajām mēnešalgām.<br>

<br>
(2) Par kodolieroču, ķīmisko, bioloģisko, bakterioloģisko, toksisko vai citu masveida iznīcināšanas ieroču apglabāšanu ūdeņos vai zemes dzīlēs &mdash;<br>

<br>
soda ar brīvības atņemšanu uz laiku no trim līdz divdesmit gadiem.<br>

<br>
(18.05.2000. likuma redakcijā, kas stājas spēkā no 15.06.2000.)<br>

<br>
101.pants. Jūras piesārņošana<br>

<br>
(1) Par jūras piesārņošanu ar bīstamām vielām, materiāliem vai atkritumiem, pārsniedzot noteiktos normatīvus vai pārkāpjot noteikumus, ja tas izdarīts atkārtoti gada laikā, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz astoņdesmit minimālajām mēnešalgām.<br>

<br>
(2) Par jūras piesārņošanu ar bīstamām vielām, materiāliem vai atkritumiem, ja ar to radīts būtisks kaitējums dabas videi, cilvēku veselībai, mantiskajām vai saimnieciskajām interesēm, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt divdesmit minimālajām mēnešalgām.<br>

<br>
102.pants. Zemes, mežu un ūdeņu piesārņošana un piegružošana<br>

<br>
(1) Par zemes, mežu vai iekšējo ūdeņu (virszemes vai pazemes) piesārņošanu, piegružošanu vai citādu kaitīgu iedarbību uz tiem jebkādā veidā, ja tas izdarīts atkārtoti gada laikā, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(2) Par zemes, mežu vai iekšējo ūdeņu (virszemes vai pazemes) piesārņošanu, piegružošanu vai citādu kaitīgu iedarbību uz tiem jebkādā veidā, ja ar to radīts būtisks kaitējums dabas videi, cilvēku veselībai, mantiskajām vai saimnieciskajām interesēm, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
103.pants. Atmosfēras gaisa piesārņošana<br>

<br>
(1) Par atmosfēras gaisa piesārņošanu, piegružošanu, fizikālu vai citādu kaitīgu iedarbību uz to jebkādā veidā, pārsniedzot noteiktos normatīvus vai pārkāpjot noteikumus, ja tas izdarīts atkārtoti gada laikā,&mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(2) Par atmosfēras gaisa piesārņošanu, piegružošanu, fizikālu vai citādu kaitīgu iedarbību uz to jebkādā veidā, pārsniedzot noteiktos normatīvus vai pārkāpjot noteikumus, ja ar to radīts būtisks kaitējums dabas videi, iedzīvotāju veselībai, mantiskajām vai saimnieciskajām interesēm, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
104.pants. Objektu ekspluatācija bez attīrīšanas būvēm<br>

<br>
Par rūpniecības, lauksaimniecības, komunālās saimniecības vai citu objektu laišanu ekspluatācijā, ja tajos nav ierīkotas nepieciešamās attīrīšanas, kaitīgu vielu un putekļu uztveršanas būves un ietaises vai arī tās atrodas tādā stāvoklī, ka nav derīgas ekspluatācijai, un ja tas izdarīts atkārtoti vai ja ar to radīts būtisks kaitējums dabas videi, cilvēku veselībai, mantiskajām vai saimnieciskajām interesēm, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
105.pants. Pasākumu neveikšana dabas vides piesārņojuma likvidēšanai<br>

<br>
Par personas pienākumos ietilpstošo dabas vides piesārņojuma likvidēšanai un citādu kaitīgu seku novēršanai nepieciešamo pasākumu neveikšanu vai nepienācīgu veikšanu, kā arī par neziņošanu, ja kaitīgās sekas iestājušās, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
106.pants. Datu slēpšana par dabas vides piesārņojumu<br>

<br>
(1) Par dabas vides piesārņojuma pakāpes datu tīšu slēpšanu vai sagrozīšanu, ja to izdarījusi persona, kurai bija pienākums šos datus sniegt, un ja tas izdarīts atkārtoti gada laikā, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar naudas sodu līdz trīsdesmit minimālajām mēnešalgām.<br>

<br>
(2) Par dabas vides piesārņojuma pakāpes datu tīšu slēpšanu vai sagrozīšanu, ja to izdarījusi persona, kurai bija pienākums šos datus sniegt, un ja tā rezultātā radīts būtisks kaitējums dabas videi, cilvēku veselībai, mantiskajām vai saimnieciskajām interesēm, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
(3) Par neziņošanu par jūras ūdeņu piesārņošanu vai citādu kaitīgu iedarbību no transportlīdzekļiem vai būvēm jūrā, ja to izdarījusi persona, kurai bija pienākums ziņot, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz piecdesmit minimālajām mēnešalgām.<br>

<br>
107.pants. Meža dedzināšana<br>

<br>
(1) Par meža tīšu aizdedzināšanu &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par tādām pašām darbībām, ja ar tām radīts būtisks kaitējums vai ja tās vainīgā neuzmanības dēļ izraisījušas cilvēka nāvi vai citas smagas sekas, &mdash;<br>

<br>
soda ar brīvības atņemšanu uz laiku līdz piecpadsmit gadiem.<br>

<br>
108.pants. Meža iznīcināšana un bojāšana aiz neuzmanības<br>

<br>
(1) Par meža nogabala iznīcināšanu vai bojāšanu aiz neuzmanības, nevērīgi rīkojoties ar uguni vai citādā veidā, ja ar to radīts būtisks kaitējums, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
(2) Par tādām pašām darbībām, ja tās izraisījušas cilvēka nāvi vai citas smagas sekas, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt divdesmit minimālajām mēnešalgām.<br>

<br>
109.pants. Patvaļīga koku ciršana un bojāšana<br>

<br>
(1) Par patvaļīgu koku ciršanu svešā mežā vai citā svešā zemes platībā &mdash;<br>

<br>
soda ar brīvības atņemšanu uz laiku līdz četriem gadiem vai ar arestu, vai ar piespiedu darbu, vai ar naudas sodu līdz astoņdesmit minimālajām mēnešalgām.<br>

<br>
(2) Par patvaļīgu koku vai citu stādījumu ciršanu, iznīcināšanu vai bojāšanu valsts īpaši aizsargājamā dabas teritorijā vai objektā, parkā, dendroloģiskajā objektā, zemes vai ūdeņu aizsargjoslā, pilsētu zaļajā zonā vai citās aizsardzības joslās vai zonās &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt minimālajām mēnešalgām.<br>

<br>
(3) Par patvaļīgu koku ciršanu, iznīcināšanu vai bojāšanu, ja ar šīm darbībām radīts būtisks kaitējums, &mdash;<br>

<br>
soda ar brīvības atņemšanu uz laiku līdz desmit gadiem vai ar arestu, vai ar naudas sodu līdz simt piecdesmit minimālajām mēnešalgām.<br>

<br>
110.pants. Patvaļīga zvejošana un ūdensdzīvnieku iegūšana<br>

<br>
(1) Par zivju ķeršanu vai citādu zivju vai ūdensdzīvnieku iegūšanu bez attiecīgas atļaujas vai saudzēšanas laikā, vai neatļautās vietās, vai ar aizliegtiem rīkiem vai paņēmieniem (patvaļīga iegūšana), ja tā izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
(2) Par patvaļīgu zivju ķeršanu vai citādu zivju vai ūdensdzīvnieku iegūšanu, ja to izdarījusi personu grupa pēc iepriekšējas vienošanās vai ja tā izdarīta valsts īpaši aizsargājamā dabas teritorijā vai objektā, vai ja ar to radīts būtisks kaitējums, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(3) Par patvaļīgu zivju vai ūdensdzīvnieku iegūšanu, izmantojot elektrostrāvu, sprāgstošas vielas, indīgas vielas vai citus vispārbīstamus līdzekļus vai paņēmienus, &mdash;<br>

<br>
soda ar brīvības atņemšanu uz laiku no diviem līdz pieciem gadiem vai ar naudas sodu līdz divsimt minimālajām mēnešalgām, konfiscējot mantu vai bez mantas konfiskācijas.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā 23.05.2002.)<br>

<br>
111.pants. Elektrozvejas ierīču nelikumīga izgatavošana, iegādāšanās, glabāšana, realizēšana, pārvadāšana un pārsūtīšana<br>

<br>
Par elektrozvejas ierīču nelikumīgu izgatavošanu, iegādāšanos, glabāšanu, realizēšanu, pārvadāšanu vai pārsūtīšanu &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt divdesmit minimālajām mēnešalgām, konfiscējot mantu vai bez mantas konfiskācijas.<br>

<br>
112.pants. Patvaļīgas medības<br>

<br>
(1) Par medīšanu bez attiecīgas atļaujas vai aizliegtās vietās, vai saudzēšanas laikā, vai ar aizliegtiem rīkiem vai paņēmieniem (patvaļīgas medības), ja tā izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
(2) Par patvaļīgām medībām, ja tās izdarījusi personu grupa pēc iepriekšējas vienošanās vai ja tās izdarītas valsts īpaši aizsargājamā dabas teritorijā, vai ja ar tām radīts būtisks kaitējums, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(3) Par kaujas ieroču, nakts tēmēkļu, gaismas ierīču, transportlīdzekļu, sprāgstošu vielu vai citu vispārbīstamu līdzekļu vai paņēmienu neatļautu izmantošanu medībās &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
113.pants. Spridzināšanas un citu darbu veikšana, pārkāpjot dzīvnieku aizsardzības noteikumus<br>

<br>
Par spridzināšanas, meliorācijas, kokmateriālu sagatavošanas vai citu darbu veikšanu, pārkāpjot dzīvnieku aizsardzības noteikumus, ja ar tādām darbībām radīts būtisks kaitējums zivju resursiem, putniem vai citiem savvaļas dzīvniekiem, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
114.pants. Valsts īpaši aizsargājamo dabas objektu iznīcināšana un bojāšana<br>

<br>
Par valsts īpaši aizsargājamo dabas teritoriju vai dabas objektu iznīcināšanu vai bojāšanu, ja ar to radīts būtisks kaitējums, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
115.pants. Valsts īpaši aizsargājamo dzīvnieku un augu iznīcināšana un bojāšana<br>

<br>
Par reto vai izzušanas draudiem pakļauto dzīvnieku, augu, sēņu vai ķērpju vai to dzīves vides (biocenozes) iznīcināšanu vai bojāšanu, ja ar to radīts būtisks kaitējums, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt divdesmit minimālajām mēnešalgām.<br>

<br>
XII nodaļa<br>
Nonāvēšana<br>

<br>
116.pants. Slepkavība<br>

<br>
Par citas personas tīšu prettiesisku nonāvēšanu (slepkavība) &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem un ar policijas kontroli uz laiku līdz trim gadiem vai bez tās.<br>

<br>
117.pants. Slepkavība pastiprinošos apstākļos<br>

<br>
Par slepkavību, ja:<br>

<br>
1) noslepkavota sieviete, vainīgajam apzinoties, ka viņa ir grūtniecības stāvoklī;<br>

<br>
2) noslepkavota persona, vainīgajam apzinoties, ka tā ir bezpalīdzības stāvoklī;<br>

<br>
3) tā izdarīta vairāku personu dzīvībai bīstamā veidā;<br>

<br>
4) tā izdarīta ar sevišķu cietsirdību;<br>

<br>
5) pēc tās izdarīta līķa apgānīšana;<br>

<br>
6) tā saistīta ar laupīšanu;<br>

<br>
7) tā saistīta ar izvarošanu;<br>

<br>
8) tā izdarīta nolūkā slēpt citu noziedzīgu nodarījumu vai atvieglot tā izdarīšanu;<br>

<br>
9) tā izdarīta mantkārīgā nolūkā;<br>

<br>
10) to izdarījusi personu grupa;<br>

<br>
11) to izdarījusi persona, kas ievietota aizturēto turēšanas, iepriekšējā apcietinājuma vai ieslodzījuma vietā;<br>

<br>
12) noslepkavots nepilngadīgais,&mdash;<br>

<br>
soda ar mūža ieslodzījumu vai ar brīvības atņemšanu uz laiku no desmit līdz divdesmit gadiem un ar policijas kontroli uz laiku līdz trim gadiem, konfiscējot mantu.<br>

<br>
(Ar grozījumiem, kas izdarīti ar 18.05.2000. likumu, kas stājas spēkā 15.06.2000.)<br>

<br>
118.pants. Slepkavība sevišķi pastiprinošos apstākļos<br>

<br>
Par slepkavību<br>

<br>
1) sakarā ar to, ka cietušais vai viņa tuvinieks izpildījis savus dienesta vai profesionālos pienākumus vai piedalījies noziedzīga vai citāda prettiesiska nodarījuma novēršanā vai pārtraukšanā, vai devis liecību tiesā vai pirmstiesas izmeklēšanā;<br>

<br>
2) ja noslepkavotas divas vai vairākas personas;<br>

<br>
3) ja to izdarījusi persona, kas jau agrāk izdarījusi slepkavību, izņemot slepkavību, kas izdarīta stipra psihiska uzbudinājuma stāvoklī, un slepkavību, pārkāpjot nepieciešamās aizstāvēšanās robežas vai personas aizturēšanas nosacījumus;<br>

<br>
4) ja to izdarījusi persona, izciešot mūža ieslodzījumu, &mdash;<br>

<br>
soda ar mūža ieslodzījumu vai ar brīvības atņemšanu uz laiku no piecpadsmit līdz divdesmit gadiem un ar policijas kontroli uz laiku līdz trim gadiem, konfiscējot mantu, vai ar nāves sodu.<br>

<br>
119.pants. Jaundzimuša bērna slepkavība<br>

<br>
Par sava bērna slepkavību, ko māte izdarījusi dzemdību laikā vai tieši pēc dzemdībām to izraisītā psihiskā un fizioloģiskā stāvokļa ietekmē, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
120.pants. Slepkavība, kas izdarīta stipra psihiska uzbudinājuma stāvoklī<br>

<br>
Par slepkavību, kas izdarīta piepeša stipra psihiska uzbudinājuma stāvoklī, kuru izraisījusi vardarbība vai smags goda aizskārums no cietušā puses, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
121.pants. Slepkavība, pārkāpjot nepieciešamās aizstāvēšanās robežas<br>

<br>
Par slepkavību, kas izdarīta, pārkāpjot nepieciešamās aizstāvēšanās robežas, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu.<br>

<br>
122.pants. Slepkavība, pārkāpjot personas aizturēšanas nosacījumus<br>

<br>
(1) Par slepkavību, kas izdarīta, pārkāpjot personas aizturēšanas nosacījumus, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu.<br>

<br>
(2) Par tādām pašām darbībām, ja tās izdarījusi valsts amatpersona, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
123.pants. Nonāvēšana aiz neuzmanības<br>

<br>
(1) Par prettiesisku nonāvēšanu aiz neuzmanības &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu.<br>

<br>
(2) Par prettiesisku nonāvēšanu aiz neuzmanības, ja nonāvētas divas vai vairākas personas vai ja nonāvēšana izdarīta, rīkojoties ar šaujamieroci vai sprāgstošām vielām vai citā vispārbīstamā veidā, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
124.pants. Novešana līdz pašnāvībai<br>

<br>
(1) Par personas novešanu līdz pašnāvībai vai tās mēģinājumam, cietsirdīgi apejoties ar cietušo vai sistemātiski pazemojot viņa personisko cieņu, ja šī persona nav atradusies materiālā vai citādā atkarībā no vainīgā, &mdash;<br>

<br>
soda ar brīvības atņemšanu uz laiku līdz trim gadiem.<br>

<br>
(2) Par tādām pašām darbībām attiecībā uz personu, kas atradusies materiālā vai citādā atkarībā no vainīgā, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
XIII nodaļa<br>
Noziedzīgi nodarījumi pret personas veselību<br>

<br>
125.pants. Tīšs smags miesas bojājums<br>

<br>
(1) Par tāda miesas bojājuma tīšu nodarīšanu, kas bīstams dzīvībai vai bijis par iemeslu redzes, dzirdes vai kāda cita orgāna vai orgānu funkciju zaudēšanai, psihiskam vai citādam veselības traucējumam, ja tas saistīts ar vispārējo darbspēju paliekošu zaudējumu ne mazāk kā vienas trešdaļas apmērā vai izraisījis grūtniecības pārtraukšanu, vai izpaudies nelabojamā sejas izķēmojumā (smags miesas bojājums), &mdash;<br>

<br>
soda ar brīvības atņemšanu uz laiku līdz desmit gadiem un ar policijas kontroli uz laiku līdz trim gadiem vai bez tās.<br>

<br>
(2) Par tādām pašām darbībām, ja:<br>

<br>
1) tās izdarītas sakarā ar to, ka cietušais vai viņa tuvinieks izpildījis savus dienesta vai profesionālos pienākumus vai piedalījies noziedzīga vai citāda prettiesiska nodarījuma novēršanā vai pārtraukšanā, vai devis liecību tiesā vai pirmstiesas izmeklēšanā;<br>

<br>
2) tās izdarītas pret divām vai vairākām personām;<br>

<br>
3) tās izdarītas vairāku personu dzīvībai vai veselībai bīstamā veidā;<br>

<br>
4) tām bijis mocīšanas vai spīdzināšanas raksturs;<br>

<br>
5) tās izdarījusi personu grupa;<br>

<br>
6) tās izdarījusi persona, kas jau agrāk izdarījusi slepkavību vai nodarījusi tīšus smagus miesas bojājumus, izņemot slepkavību vai smagus miesas bojājumus, kas nodarīti stipra psihiska uzbudinājuma stāvoklī vai pārkāpjot nepieciešamās aizstāvēšanās robežas vai personas aizturēšanas nosacījumus;<br>

<br>
7) tās izdarījusi persona, kas ievietota aizturēto turēšanas, iepriekšējā apcietinājuma vai ieslodzījuma vietā, &mdash;<br>

<br>
soda ar brīvības atņemšanu uz laiku no trim līdz divpadsmit gadiem un ar policijas kontroli uz laiku līdz trim gadiem vai bez tās.<br>

<br>
(3) Par tīša smaga miesas bojājuma nodarīšanu, kas vainīgā neuzmanības dēļ bijis par iemeslu cietušā nāvei, &mdash;<br>

<br>
soda ar brīvības atņemšanu uz laiku no trim līdz piecpadsmit gadiem un ar policijas kontroli uz laiku līdz trim gadiem vai bez tās.<br>

<br>
126.pants. Tīšs vidēja smaguma miesas bojājums<br>

<br>
(1) Par tāda miesas bojājuma tīšu nodarīšanu, kas nav bīstams dzīvībai un nav izraisījis šā likuma 125.pantā paredzētās sekas, bet izraisījis ilgstošu veselības traucējumu vai vispārējo darbspēju ievērojamu paliekošu zaudēšanu mazāk nekā vienas trešdaļas apmērā (vidēja smaguma miesas bojājums),&mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar piespiedu darbu, vai ar naudas sodu līdz simt minimālajām mēnešalgām.<br>

<br>
(2) Par tādām pašām darbībām, ja:<br>

<br>
1) tās izdarītas sakarā ar to, ka cietušais vai viņa tuvinieks izpildījis savus dienesta vai profesionālos pienākumus vai piedalījies noziedzīga vai citāda prettiesiska nodarījuma novēršanā vai pārtraukšanā, vai devis liecību tiesā vai pirmstiesas izmeklēšanā;<br>

<br>
2) tām bijis mocīšanas vai spīdzināšanas raksturs;<br>

<br>
3) tās izdarījusi personu grupa;<br>

<br>
4) tās izdarījusi persona, kas jau agrāk izdarījusi slepkavību vai nodarījusi tīšus smagus vai tīšus vidēja smaguma miesas bojājumus, izņemot slepkavību, smagus vai vidēja smaguma miesas bojājumus, kas nodarīti stipra psihiska uzbudinājuma stāvoklī vai pārkāpjot nepieciešamās aizstāvēšanās robežas vai personas aizturēšanas nosacījumus;<br>

<br>
5) tās izdarījusi persona, kas ievietota aizturēto turēšanas, iepriekšējā apcietinājuma vai ieslodzījuma vietā, &mdash;<br>

<br>
soda ar brīvības atņemšanu uz laiku līdz astoņiem gadiem.<br>

<br>
127.pants. Tīšs miesas bojājums, kas nodarīts stipra psihiska uzbudinājuma stāvoklī<br>

<br>
Par tīšu smagu vai vidēja smaguma miesas bojājumu, kas nodarīts piepeša stipra psihiska uzbudinājuma stāvoklī, kuru izraisījusi vardarbība vai smags goda aizskārums no cietušā puses, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz sešdesmit minimālajām mēnešalgām.<br>

<br>
128.pants. Tīša miesas bojājuma nodarīšana, pārkāpjot nepieciešamās aizstāvēšanās robežas<br>

<br>
Par tīša smaga vai vidēja smaguma miesas bojājuma nodarīšanu, pārkāpjot nepieciešamās aizstāvēšanās robežas, ja šis bojājums nav nodarīts, aizsargājoties pret dzīvības apdraudējumu vai pret izvarošanu, &mdash;<br>

<br>
soda ar brīvības atņemšanu uz laiku līdz vienam gadam vai arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
129.pants. Tīša miesas bojājuma nodarīšana, pārkāpjot personas aizturēšanas nosacījumus<br>

<br>
(1) Par tīša smaga vai vidēja smaguma miesas bojājuma nodarīšanu, pārkāpjot personas aizturēšanas nosacījumus, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
(2) Par tādām pašām darbībām, ja tās izdarījusi valsts amatpersona, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
130.pants. Tīšs viegls miesas bojājums<br>

<br>
(1) Par tāda miesas bojājuma tīšu nodarīšanu, kas nav izraisījis veselības traucējumu vai vispārējo darbspēju zaudēšanu (viegls miesas bojājums), kā arī par tīšu sišanu, ja tā nav izraisījusi minētās sekas, &mdash;<br>

<br>
soda ar arestu vai ar piespiedu darbu, vai ar naudas sodu līdz desmit minimālajām mēnešalgām.<br>

<br>
(2) Par viegla miesas bojājuma tīšu nodarīšanu, kas izraisījis īslaicīgu veselības traucējumu vai vispārējo darbspēju nenozīmīgu paliekošu zaudēšanu, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
(3) Par sistemātisku sišanu, kam ir spīdzināšanas raksturs, vai citāda veida spīdzināšanu, ja šīm darbībām nav bijušas šā likuma 125. vai 126.pantā paredzētās sekas, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz sešdesmit minimālajām mēnešalgām.<br>

<br>
131.pants. Miesas bojājums aiz neuzmanības<br>

<br>
Par smaga vai vidēja smaguma miesas bojājuma nodarīšanu aiz neuzmanības &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
132.pants. Draudi izdarīt slepkavību un nodarīt smagu miesas bojājumu<br>

<br>
Par draudiem izdarīt slepkavību vai nodarīt smagu miesas bojājumu, ja ir bijis pamats baidīties, ka šie draudi var tikt izpildīti, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
133.pants. Inficēšana ar cilvēka imūndeficīta vīrusu<br>

<br>
Par personas apzinātu inficēšanu ar cilvēka imūndeficīta vīrusu (CIV) &mdash;<br>

<br>
soda ar brīvības atņemšanu uz laiku līdz astoņiem gadiem.<br>

<br>
134.pants. Inficēšana ar venerisku slimību<br>

<br>
(1) Par personas apzinātu inficēšanu ar venerisku slimību &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
(2) Par nepilngadīgas personas apzinātu inficēšanu ar venerisku slimību &mdash;<br>

<br>
soda ar brīvības atņemšanu uz laiku līdz četriem gadiem.<br>

<br>
135.pants. Aborta neatļauta izdarīšana<br>

<br>
(1) Par abortu, ko grūtniecei izdarījusi persona, kurai ir tiesības to darīt, ja aborts izdarīts ārpus slimnīcas vai citas ārstniecības iestādes vai arī ārstniecības iestādē, bet bez tiesiska pamata, &mdash;<br>

<br>
soda ar arestu vai ar naudas sodu līdz divdesmit minimālajām mēnešalgām, atņemot tiesības nodarboties ar ārstniecību uz laiku līdz pieciem gadiem vai bez tā.<br>

<br>
(2) Par aborta izdarīšanu grūtniecei antisanitāros apstākļos vai ja to izdarījusi persona, kurai nav tiesību izdarīt abortu,&mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz sešdesmit minimālajām mēnešalgām, atņemot tiesības nodarboties ar ārstniecību uz laiku līdz pieciem gadiem vai bez tā.<br>

<br>
(3) Par aborta neatļautu izdarīšanu grūtniecei atkārtoti &mdash;<br>

<br>
soda ar brīvības atņemšanu uz laiku līdz pieciem gadiem, atņemot tiesības nodarboties ar ārstniecību uz laiku līdz pieciem gadiem vai bez tā.<br>

<br>
(4) Par aborta neatļautu izdarīšanu pret grūtnieces gribu vai ja aborta neatļauta izdarīšana izraisījusi grūtnieces nāvi vai citas smagas sekas &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem, atņemot tiesības nodarboties ar ārstniecību uz laiku līdz pieciem gadiem vai bez tā.<br>

<br>
136.pants. Piespiešana izdarīt abortu<br>

<br>
Par grūtnieces piespiešanu izdarīt abortu, ja rezultātā aborts izdarīts, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
137.pants. Neatļauta ārstniecība<br>

<br>
(1) Par neatļautu ārstniecību, ja tā izraisījusi cietušā veselības traucējumu, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz piecdesmit minimālajām mēnešalgām, atņemot tiesības nodarboties ar ārstniecību uz laiku līdz trim gadiem vai bez tā.<br>

<br>
(2) Par neatļautu ārstniecību, ja tā izraisījusi cietušā nāvi vai smagus miesas bojājumus vainīgā neuzmanības dēļ, &mdash;<br>

<br>
soda ar brīvības atņemšanu uz laiku līdz desmit gadiem, atņemot tiesības nodarboties ar ārstniecību uz laiku līdz pieciem gadiem vai bez tā.<br>

<br>
138.pants. Ārstniecības personas profesionālo pienākumu nepienācīga pildīšana<br>

<br>
(1) Par ārstniecības personas profesionālo pienākumu nepildīšanu vai par nolaidīgu to pildīšanu, ja šis nodarījums vainīgā neuzmanības dēļ izraisījis cietušajam smagu vai vidēja smaguma miesas bojājumu, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz četrdesmit minimālajām mēnešalgām, atņemot tiesības nodarboties ar ārstniecību uz laiku līdz trim gadiem vai bez tā.<br>

<br>
(2) Par tādu pašu nodarījumu, ja tas izraisījis cietušā inficēšanos ar cilvēka imūndeficīta vīrusu (CIV) vai bijis par iemeslu cietušā nāvei, &mdash;<br>

<br>
soda ar brīvības atņemšanu uz laiku līdz pieciem gadiem, atņemot tiesības nodarboties ar ārstniecību uz laiku līdz pieciem gadiem.<br>

<br>
139.pants. Cilvēka audu un orgānu nelikumīga izņemšana<br>

<br>
Par dzīva vai miruša cilvēka audu vai orgānu nelikumīgu izņemšanu to izmantošanai medicīnā, ja to izdarījusi ārstniecības persona, &mdash;<br>

<br>
soda ar brīvības atņemšanu uz laiku līdz pieciem gadiem, atņemot tiesības nodarboties ar ārstniecību uz laiku līdz pieciem gadiem.<br>

<br>
140.pants. Sanitāri higiēniskās un epidemioloģiskās drošības noteikumu pārkāpšana<br>

<br>
Par sanitāri higiēniskās un epidemioloģiskās drošības noteikumu pārkāpšanu, ja tā izraisījusi epidēmiju, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz sešdesmit minimālajām mēnešalgām.<br>

<br>
141.pants. Atstāšana bez palīdzības<br>

<br>
(1) Par nepieciešamas un acīm redzami neatliekamas palīdzības nesniegšanu cilvēkam, kas atrodas dzīvībai bīstamā stāvoklī, ja vainīgais apzinājies, ka varējis to sniegt bez nopietnām briesmām sev un citām personām, un ja palīdzības nesniegšana izraisījusi cilvēka nāvi vai citas smagas sekas,&mdash;<br>

<br>
soda ar piespiedu darbu vai ar naudas sodu līdz piecām minimālajām mēnešalgām.<br>

<br>
(2) Par tādas personas apzinātu atstāšanu bez palīdzības, kura atrodas dzīvībai vai veselībai bīstamā stāvoklī un kurai nav iespējas saglabāt sevi mazgadības, vecuma, slimības vai savas nevarības dēļ, ja vainīgajam bijusi iespēja sniegt cietušajam palīdzību un bijis pienākums rūpēties par viņu vai arī vainīgais pats viņu nostādījis dzīvībai bīstamā stāvoklī, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
142.pants. Palīdzības nesniegšana jūrā cietušajiem<br>

<br>
(1) Par nedošanos uz nelaimes vietu jūrā, ja saņemta ziņa, ka ir nepieciešama palīdzība, kuģa kapteini &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
(2) Par palīdzības nesniegšanu no kuģa kapteiņa puses cilvēkiem, kas iet bojā uz jūras vai uz cita ūdensceļa, ja šo palīdzību varēja sniegt bez nopietnām briesmām kuģim, tā apkalpei un pasažieriem, &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz simt minimālajām mēnešalgām.<br>

<br>
XIV nodaļa<br>
Noziedzīgi nodarījumi pret personas<br>
pamattiesībām un pamatbrīvībām<br>

<br>
143.pants. Personas dzīvokļa neaizskaramības pārkāpšana<br>

<br>
(1) Par nelikumīgu iekļūšanu dzīvoklī pret tajā dzīvojošās personas gribu &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(2) Par tādām pašām darbībām, lietojot vardarbību, draudus vai patvaļīgi piesavinoties valsts amatpersonas nosaukumu, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
144.pants. Korespondences, pa telekomunikāciju tīkliem pārraidāmās informācijas un citas informācijas noslēpuma pārkāpšana<br>

<br>
(1) Par personas korespondences, pa telekomunikāciju tīkliem pārraidāmās informācijas noslēpuma tīšu pārkāpšanu, kā arī par tādas informācijas un programmu noslēpuma tīšu pārkāpšanu, kas paredzētas lietošanai sakarā ar datu elektronisko apstrādi, &mdash;<br>

<br>
soda ar piespiedu darbu vai ar naudas sodu līdz piecām minimālajām mēnešalgām.<br>

<br>
(2) Par tādām pašām darbībām, ja tās izdarītas mantkārīgā nolūkā, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz sešdesmit minimālajām mēnešalgām, atņemot tiesības uz zināmu nodarbošanos uz laiku līdz pieciem gadiem vai bez tā.<br>

<br>
145.pants. Sveša noslēpuma izpaušana<br>

<br>
Par sveša personiska noslēpuma tīšu izpaušanu, ja to izdarījusi persona, kam pēc sava amata vai nodarbošanās jāglabā slepenībā tai uzticētās vai zināmas kļuvušās ziņas, &mdash;<br>

<br>
soda ar arestu vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
146.pants. Darba aizsardzības noteikumu pārkāpšana<br>

<br>
(1) Par darba aizsardzību vai tehnisko drošību reglamentējošo normatīvo aktu prasību pārkāpšanu, ja to izdarījis uzņēmuma (uzņēmējsabiedrības), iestādes vai organizācijas vadītājs vai cita persona, kas atbildīga par šo noteikumu ievērošanu, un ja šis nodarījums izraisījis miesas bojājumus ar veselības traucējumu vai darbspēju paliekošu zaudējumu, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām, atņemot tiesības uz zināmu nodarbošanos uz laiku līdz pieciem gadiem vai bez tā.<br>

<br>
(2) Par tādu pašu nodarījumu, ja tas izraisījis cilvēka nāvi vai smagus miesas bojājumus vairākiem cilvēkiem, &mdash;<br>

<br>
soda ar brīvības atņemšanu uz laiku līdz astoņiem gadiem, atņemot tiesības uz zināmu nodarbošanos uz laiku līdz pieciem gadiem vai bez tā.<br>

<br>
147.pants. Izgudrotāja un dizainera tiesību pārkāpšana<br>

<br>
(1) Par izgudrojuma vai dizainparauga tīšu izpaušanu bez izgudrotāja, dizainera vai viņu tiesību pārņēmēja atļaujas, pirms izgudrojumu vai dizainparaugu attiecīgā persona izpaudusi pati vai pirms tas izpausts ar šīs personas piekrišanu, kā arī par izgudrojuma vai dizainparauga autorības piesavināšanos vai līdzautorības uzspiešanu &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz divsimt minimālajām mēnešalgām, konfiscējot mantu vai bez mantas konfiskācijas.<br>

<br>
(2) Par piespiešanu ar vardarbību vai tās draudiem, vai ar šantāžu atteikties no izgudrojuma vai dizainparauga autorības vai par līdzautorības uzspiešanu &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz divsimt minimālajām mēnešalgām, konfiscējot mantu vai bez mantas konfiskācijas.<br>

<br>
(17.10.2002. likuma redakcijā, kas stājas spēkā no 20.11.2002.)<br>

<br>
148.pants. Autortiesību un blakustiesību pārkāpšana<br>

<br>
(1) Par autortiesību tīšu pārkāpšanu, ja tā izdarīta, pārkāpjot autora tiesības uz darba izmantošanu, vai par blakustiesību tīšu pārkāpšanu &mdash;<br>

<br>
soda ar arestu vai ar piespiedu darbu, vai ar naudas sodu līdz simt minimālajām mēnešalgām, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz simt piecdesmit minimālajām mēnešalgām, konfiscējot mantu vai bez mantas konfiskācijas.<br>

<br>
(3) Par autorības vai autortiesību piesavināšanos vai līdzautorības uzspiešanu &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz divsimt minimālajām mēnešalgām, konfiscējot mantu vai bez mantas konfiskācijas.<br>

<br>
(4) Par piespiešanu ar vardarbību vai tās draudiem, vai ar šantāžu atteikties no autorības vai par līdzautorības uzspiešanu &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz divsimt minimālajām mēnešalgām, konfiscējot mantu vai bez mantas konfiskācijas.<br>

<br>
(17.10.2002. likuma redakcijā, kas stājas spēkā no 20.11.2002.)<br>

<br>
149.pants. Nelikumīgas darbības ar autortiesību un blakustiesību objektiem<br>

<br>
(1) Par autortiesību vai blakustiesību objektu iegūšanu realizācijai, uzglabāšanu vai slēpšanu atkārtoti gada laikā, ja tie publicēti, reproducēti vai kā citādi izmantoti, pārkāpjot autortiesības vai blakustiesības, &mdash;<br>

<br>
soda ar arestu vai ar piespiedu darbu, vai ar naudas sodu līdz simt minimālajām mēnešalgām, konfiscējot mantu vai bez mantas konfiskācijas.<br>

<br>
(2) Par šā panta pirmajā daļā minēto objektu nelikumīgu realizāciju, kā arī par citādu materiāla labuma gūšanu, izmantojot šos objektus, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz simt minimālajām mēnešalgām, konfiscējot mantu vai bez mantas konfiskācijas.<br>

<br>
(3) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās, vai ja tās izdarītas lielā apmērā, &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz divsimt minimālajām mēnešalgām, konfiscējot mantu vai bez mantas konfiskācijas.<br>

<br>
(17.10.2002. likuma redakcijā, kas stājas spēkā no 20.11.2002.)<br>

<br>
150.pants. Personu līdztiesības pārkāpšana atkarībā no šo personu attieksmes pret reliģiju<br>

<br>
Par personu tiesību tiešu vai netiešu ierobežošanu, jebkuru priekšrocību radīšanu personām atkarībā no šo personu attieksmes pret reliģiju, izņemot darbību reliģisko konfesiju institūcijās, kā arī par personu reliģisko jūtu aizskaršanu vai naida celšanu sakarā ar šo personu attieksmi pret reliģiju vai ateismu &mdash;<br>

<br>
soda ar brīvības atņemšanu uz laiku līdz diviem gadiem vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
151.pants. Reliģisku rituālu traucēšana<br>

<br>
Par reliģisku rituālu tīšu traucēšanu, ja tie nepārkāpj likumu un nav saistīti ar personas tiesību aizskaršanu, &mdash;<br>

<br>
soda ar piespiedu darbu vai ar naudas sodu līdz desmit minimālajām mēnešalgām.<br>

<br>
XV nodaļa<br>
Noziedzīgi nodarījumi pret personas<br>
brīvību, godu un cieņu<br>

<br>
152.pants. Nelikumīga brīvības atņemšana<br>

<br>
(1) Par prettiesisku darbību, atņemot personai iespēju brīvi noteikt savu atrašanās vietu (nelikumīga brīvības atņemšana), ja nav valsts amatpersonas noziedzīga nodarījuma pazīmju, &mdash;<br>

<br>
soda ar arestu vai ar naudas sodu līdz trīsdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas cietušā dzīvībai vai veselībai bīstamā veidā vai ja tās saistītas ar fizisku ciešanu nodarīšanu viņam, vai ja tās ilgušas vairāk par vienu nedēļu, vai ja tās izdarītas atkārtoti, vai ja tās izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku līdz trim gadiem.<br>

<br>
(3) Par nelikumīgu brīvības atņemšanu, ja tā izraisījusi smagas sekas, &mdash;<br>

<br>
soda ar brīvības atņemšanu uz laiku līdz desmit gadiem.<br>

<br>
153.pants. Personas nolaupīšana<br>

<br>
(1) Par personas sagrābšanu, lietojot vardarbību vai draudus, vai aizvešanu ar viltu (personas nolaupīšana) atriebības, mantkārīgā vai šantāžas nolūkā &mdash;<br>

<br>
soda ar brīvības atņemšanu uz laiku līdz desmit gadiem, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarītas atkārtoti, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem, konfiscējot mantu vai bez mantas konfiskācijas.<br>

<br>
(3) Par personas nolaupīšanu, ja tā izraisījusi smagas sekas, &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem, konfiscējot mantu.<br>

<br>
154.pants. Ķīlnieku sagrābšana<br>

<br>
(1) Par personas kā ķīlnieka sagrābšanu vai aizturēšanu, ja tas saistīts ar draudiem noslepkavot, nodarīt miesas bojājumus vai turpmāk aizturēt šo personu nolūkā piespiest valsti, starptautisku organizāciju, fizisko vai juridisko personu vai personu grupu izdarīt kādu darbību vai atturēties no tās, izvirzot to par noteikumu ķīlnieka atbrīvošanai, &mdash;<br>

<br>
soda ar brīvības atņemšanu uz laiku no trim līdz divpadsmit gadiem, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarītas pret nepilngadīgo vai atkārtoti vai ja tās izdarījusi personu grupa pēc iepriekšējas vienošanās, vai ja tās izraisījušas smagas sekas, &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem, konfiscējot mantu.<br>

<br>
154.^1 pants. Cilvēku tirdzniecība<br>

<br>
(1) Par cilvēku tirdzniecību uz ārvalsti &mdash;<br>

<br>
soda ar brīvības atņemšanu uz laiku no trim līdz astoņiem gadiem, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarītas attiecībā uz nepilngadīgo vai ja tās izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem, konfiscējot mantu.<br>

<br>
(3) Par tādām pašām darbībām, ja tās izraisījušas smagas sekas vai ja tās izdarītas attiecībā uz mazgadīgo, vai ja tās izdarījusi organizēta grupa, &mdash;<br>

<br>
soda ar brīvības atņemšanu uz laiku no desmit līdz piecpadsmit gadiem, konfiscējot mantu.<br>

<br>
(25.04.2002. likuma redakcijā, kas stājas spēkā no 23.05.2002.)<br>

<br>
154.^2 pants. Cilvēku tirdzniecības jēdziens<br>

<br>
(1) Cilvēku tirdzniecība ir ekspluatācijas nolūkā izdarīta personu savervēšana, pārvadāšana, nodošana, slēpšana vai saņemšana, lietojot vardarbību vai draudus, vai aizvešanu ar viltu vai izmantojot personas atkarību no vainīgā vai tās bezpalīdzības stāvokli, vai arī dodot vai saņemot materiāla vai citāda rakstura labumus, lai panāktu tās personas piekrišanu tirdzniecībai, no kuras ir atkarīgs cietušais.<br>

<br>
(2) Nepilngadīgā vervēšana, pārvadāšana, nodošana, slēpšana vai saņemšana ekspluatācijas nolūkā atzīstama par cilvēku tirdzniecību arī tādā gadījumā, ja tā nav saistīta ar jebkuru šā panta pirmajā daļā minēto līdzekļu izmantošanu.<br>

<br>
(3) Ekspluatācija šā panta izpratnē ir personas iesaistīšana prostitūcijā vai cita veida seksuālā izmantošanā, piespiešana veikt darbu vai sniegt pakalpojumus, turēšana verdzībā vai citās tai līdzīgās formās (parādu verdzība, dzimtbūšana vai personas cita veida piespiedu nodošana citas personas atkarībā), turēšana kalpībā vai arī personas audu vai orgānu nelikumīga izņemšana.<br>

<br>
(25.04.2002. likuma redakcijā, kas stājas spēkā 23.05.2002.)<br>

<br>
155.pants. Nelikumīga ievietošana psihiatriskajā slimnīcā<br>

<br>
Par apzināti nelikumīgu personas ievietošanu psihiatriskajā slimnīcā &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām, atņemot tiesības uz zināmu nodarbošanos uz laiku līdz pieciem gadiem.<br>

<br>
156.pants. Goda aizskaršana<br>

<br>
Par tīšu personas goda aizskaršanu vai cieņas pazemošanu mutvārdiem, rakstveidā vai ar darbību &mdash;<br>

<br>
soda ar arestu vai ar naudas sodu līdz desmit minimālajām mēnešalgām.<br>

<br>
157.pants. Neslavas celšana<br>

<br>
Par apzināti nepatiesu, otru personu apkaunojošu izdomājumu tīšu izplatīšanu iespiestā vai citādā veidā pavairotā sacerējumā, kā arī mutvārdos, ja tā izdarīta publiski (neslavas celšana), &mdash;<br>

<br>
soda ar arestu vai ar naudas sodu līdz divdesmit minimālajām mēnešalgām.<br>

<br>
158.pants. Goda aizskaršana un neslavas celšana masu saziņas līdzeklī<br>

<br>
Par tīšu goda aizskaršanu vai neslavas celšanu masu saziņas līdzeklī &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz trīsdesmit minimālajām mēnešalgām.<br>

<br>
(Ar grozījumiem, kas izdarīti ar 18.05.2000. likumu, kas stājas spēkā 15.06.2000.)<br>

<br>
XVI nodaļa<br>
Noziedzīgi nodarījumi pret<br>
tikumību un dzimumneaizskaramību<br>

<br>
159.pants. Izvarošana<br>

<br>
(1) Par dzimumsakariem, lietojot vardarbību, draudus vai izmantojot cietušās bezpalīdzības stāvokli (izvarošana), &mdash;<br>

<br>
soda ar brīvības atņemšanu uz laiku līdz septiņiem gadiem un ar policijas kontroli uz laiku līdz trim gadiem vai bez tās.<br>

<br>
(2) Par izvarošanu, ja to izdarījusi persona, kas jau agrāk izdarījusi izvarošanu, vai ja to izdarījusi personu grupa, kā arī par nepilngadīgās izvarošanu &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem un ar policijas kontroli uz laiku līdz trim gadiem vai bez tās.<br>

<br>
(3) Par izvarošanu, ja tā izraisījusi smagas sekas, kā arī par mazgadīgās izvarošanu &mdash;<br>

<br>
soda ar mūža ieslodzījumu vai ar brīvības atņemšanu uz laiku no desmit līdz divdesmit gadiem un ar policijas kontroli uz laiku līdz trim gadiem vai bez tās.<br>

<br>
160.pants. Vardarbīga dzimumtieksmes apmierināšana<br>

<br>
(1) Par pederastiju vai lesbiānismu vai dzimumtieksmju citādu apmierināšanu pretdabiskā veidā, ja tādas darbības izdarītas, lietojot vardarbību, draudus vai izmantojot personas bezpalīdzības stāvokli, &mdash;<br>

<br>
soda ar brīvības atņemšanu uz laiku līdz sešiem gadiem vai ar arestu.<br>

<br>
(2) Par tādām pašām darbībām, ja tās izdarītas ar nepilngadīgo vai atkārtoti vai ja tās izdarījusi persona, kas jau agrāk izdarījusi izvarošanu, vai ja tās izdarījusi personu grupa, &mdash;<br>

<br>
soda ar brīvības atņemšanu uz laiku no trim līdz divpadsmit gadiem.<br>

<br>
(3) Par šā panta pirmajā vai otrajā daļā paredzētajām darbībām, ja tās izraisījušas smagas sekas, kā arī ja tās izdarītas ar mazgadīgo, &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem.<br>

<br>
(Ar grozījumiem, kas izdarīti ar 18.05.2000. likumu, kas stājas spēkā no 15.06.2000.)<br>

<br>
161.pants. Dzimumsakari, pederastija un lesbiānisms ar personu, kura nav sasniegusi sešpadsmit gadu vecumu<br>

<br>
Par dzimumsakariem, pederastiju, lesbiānismu vai dzimumtieksmju citādu apmierināšanu pretdabiskā veidā ar personu, kura nav sasniegusi sešpadsmit gadu vecumu un kura ir materiālā vai citādā atkarībā no vainīgā, vai ja šo nodarījumu izdarījusi pilngadīga persona, &mdash;<br>

<br>
soda ar brīvības atņemšanu uz laiku līdz četriem gadiem.<br>

<br>
(Ar grozījumiem, kas izdarīti ar 18.05.2000. likumu, kas stājas spēkā 15.06.2000.)<br>

<br>
162.pants. Pavešana netiklībā<br>

<br>
(1) Par netiklu darbību izdarīšanu ar nepilngadīgo pret viņa gribu vai ja to izdarījusi pilngadīga persona &mdash;<br>

<br>
soda ar brīvības atņemšanu uz laiku līdz trim gadiem vai ar arestu.<br>

<br>
(2) Par netiklu darbību izdarīšanu ar mazgadīgo &mdash;<br>

<br>
soda ar brīvības atņemšanu uz laiku līdz sešiem gadiem.<br>

<br>
(Ar grozījumiem, kas izdarīti ar 18.05.2000. likumu, kas stājas spēkā 15.06.2000.)<br>

<br>
163.pants. Prostitūciju ierobežojošo noteikumu pārkāpšana<br>

<br>
Par prostitūciju ierobežojošo noteikumu pārkāpšanu, ja tā izdarīta atkārtoti gada laikā, &mdash;<br>

<br>
soda ar arestu vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
164.pants. Piespiešana nodarboties ar prostitūciju<br>

<br>
(1) Par piespiešanu nodarboties ar prostitūciju &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz sešdesmit minimālajām mēnešalgām, konfiscējot mantu vai bez mantas konfiskācijas.<br>

<br>
(2) Par personas iesaistīšanu prostitūcijā, ļaunprātīgi izmantojot tās uzticēšanos vai ar viltu, vai izmantojot personas atkarību no vainīgā vai tās bezpalīdzības stāvokli, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt divdesmit minimālajām mēnešalgām, konfiscējot mantu vai bez mantas konfiskācijas.<br>

<br>
(3) Par nepilngadīgā pamudināšanu vai piespiešanu nodarboties ar prostitūciju vai par telpu nodošanu nepilngadīgām personām prostitūcijai &mdash;<br>

<br>
soda ar brīvības atņemšanu uz laiku līdz sešiem gadiem, konfiscējot mantu vai bez mantas konfiskācijas.<br>

<br>
(4) Par mazgadīgā pamudināšanu vai piespiešanu nodarboties ar prostitūciju &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem, konfiscējot mantu vai bez mantas konfiskācijas.<br>

<br>
(Ar grozījumiem, kas izdarīti ar 18.05.2000. likumu, kas stājas spēkā no 15.06.2000.)<br>

<br>
165.pants. Sutenerisms<br>

<br>
(1) Par tādas personas izmantošanu iedzīvošanās nolūkā, kura nodarbojas ar prostitūciju, &mdash;<br>

<br>
soda ar brīvības atņemšanu uz laiku līdz četriem gadiem, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarījusi personu grupa pēc iepriekšējas vienošanās vai arī tās izdarītas attiecībā uz nepilngadīgām personām, &mdash;<br>

<br>
soda ar brīvības atņemšanu uz laiku līdz astoņiem gadiem, konfiscējot mantu.<br>

<br>
(3) Par tādām pašām darbībām, ja tās izdarītas attiecībā uz mazgadīgām personām, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem, konfiscējot mantu.<br>

<br>
(Ar grozījumiem, kas izdarīti ar 18.05.2000. likumu, kas stājas spēkā no 15.06.2000.)<br>

<br>
165.^1 pants. Personas nosūtīšana seksuālai izmantošanai<br>

<br>
(1) Par personas nosūtīšanu ar tās piekrišanu uz ārvalsti seksuālai izmantošanai &mdash;<br>

<br>
soda ar brīvības atņemšanu uz laiku līdz četriem gadiem.<br>

<br>
(2) Par tādām pašām darbībām, ja tās izdarītas iedzīvošanās nolūkā vai attiecībā uz nepilngadīgo, &mdash;<br>

<br>
soda ar brīvības atņemšanu uz laiku līdz desmit gadiem, konfiscējot mantu vai bez mantas konfiskācijas.<br>

<br>
(3) Par šā panta pirmajā vai otrajā daļā paredzētajām darbībām, ja tās izdarījusi organizēta grupa vai ja tās izdarītas attiecībā uz mazgadīgo, &mdash;<br>

<br>
soda ar brīvības atņemšanu uz laiku no astoņiem līdz piecpadsmit gadiem, konfiscējot mantu.<br>

<br>
(18.05.2000. likuma redakcijā, kas stājas spēkā no 15.06.2000.)<br>

<br>
165.^2 pants. Nosūtīšana uz ārvalsti<br>

<br>
Ar nosūtīšanu šā likuma 165.^1 panta izpratnē jāsaprot jebkāda rīcība, kas veicina legālu vai nelegālu izbraukšanu no valsts vai iebraukšanu valstī, tranzītu vai uzturēšanos ārvalstī.<br>

<br>
(18.05.2000. likuma redakcijā ar grozījumiem, kas izdarīti ar 25.04.2002. likumu, kas stājas spēkā 23.05.2002.)<br>

<br>
166.pants. Pornogrāfiska vai erotiska rakstura materiālu ievešanas, izgatavošanas un izplatīšanas noteikumu pārkāpšana<br>

<br>
(1) Par pornogrāfisku sacerējumu, iespiedizdevumu, attēlu, filmu, video un audio ierakstu vai citādu pornogrāfiska rakstura materiālu ievešanas, izgatavošanas, izplatīšanas, publiskas demonstrēšanas, atskaņošanas, reklāmas noteikumu pārkāpšanu, ja tas izdarīts atkārtoti gada laikā, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz trīsdesmit minimālajām mēnešalgām.<br>

<br>
(2) Par tādu pornogrāfiska vai erotiska rakstura materiālu ievešanu, izgatavošanu, publisku demonstrēšanu, reklamēšanu vai citādu izplatīšanu, kuros aprakstīta vai attēlota bērnu seksuāla izmantošana, cilvēku seksuālas darbības ar dzīvniekiem, nekrofilija vai pornogrāfiska vai erotiska rakstura vardarbība, kā arī par šādu materiālu glabāšanu tādā pašā nolūkā &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz piecdesmit minimālajām mēnešalgām, konfiscējot mantu vai bez mantas konfiskācijas.<br>

<br>
(3) Par nepilngadīgā iesaistīšanu vai izmantošanu pornogrāfiska vai erotiska rakstura materiālu izgatavošanā (ražošanā) &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz astoņdesmit minimālajām mēnešalgām, konfiscējot mantu vai bez mantas konfiskācijas.<br>

<br>
(4) Par mazgadīgā iesaistīšanu vai izmantošanu pornogrāfiska vai erotiska rakstura materiālu izgatavošanā (ražošanā) &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem, konfiscējot mantu vai bez mantas konfiskācijas.<br>

<br>
(Ar grozījumiem, kas izdarīti ar 18.05.2000. likumu, kas stājas spēkā no 15.06.2000.)<br>

<br>
XVII nodaļa<br>
Noziedzīgi nodarījumi pret<br>
ģimeni un nepilngadīgajiem<br>

<br>
167.pants. Bērna samainīšana<br>

<br>
(1) Par jaundzimuša bērna tīšu samainīšanu &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
(2) Par jaundzimuša bērna samainīšanu mantkārīgā nolūkā &mdash;<br>

<br>
soda ar brīvības atņemšanu uz laiku līdz sešiem gadiem.<br>

<br>
168.pants. Nepilngadīgā neatdošana un bērna atšķiršana no mātes, tēva un aizbildņa<br>

<br>
Par nepilngadīgā neatdošanu tiesas noteiktajā termiņā lietās par nepilngadīgā dzīvesvietas noteikšanu vai lietās par nepilngadīgā atdošanu mātei, tēvam vai aizbildnim, kā arī par nepilngadīgā atšķiršanu no mātes, tēva vai aizbildņa pēc tiesas sprieduma izpildīšanas &mdash;<br>

<br>
soda ar arestu vai ar piespiedu darbu, vai ar naudas sodu līdz desmit minimālajām mēnešalgām.<br>

<br>
169.pants. Adopcijas noslēpuma izpaušana<br>

<br>
Par adopcijas noslēpuma izpaušanu pret adoptētāja gribu &mdash;<br>

<br>
soda ar arestu vai ar naudas sodu līdz desmit minimālajām mēnešalgām.<br>

<br>
170.pants. Izvairīšanās no uzturēšanas<br>

<br>
Par ļaunprātīgu izvairīšanos apgādāt un dot uzturu saviem vecākiem, vecvecākiem, bērniem, mazbērniem vai citām personām, ja tāds pienākums uzlikts ar tiesas spriedumu vai tiesneša lēmumu, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
171.pants. Aizbildņa tiesību ļaunprātīga izmantošana<br>

<br>
Par aizbildnības vai aizgādnības izmantošanu, kaitējot aizbilstamajam vai aizgādnībā esošajam, &mdash;<br>

<br>
soda ar arestu vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
172.pants. Nepilngadīgā iesaistīšana noziedzīgā nodarījumā<br>

<br>
Par nepilngadīgā iesaistīšanu noziedzīgā nodarījumā &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz simt minimālajām mēnešalgām.<br>

<br>
173.pants. Nepilngadīgā novešana līdz dzēruma stāvoklim, iesaistīšana nemedicīniskā ārstniecības un citu līdzekļu lietošanā, kas izraisa apreibumu<br>

<br>
(1) Par nepilngadīgā apzinātu novešanu līdz dzēruma stāvoklim vai par nepilngadīgā iesaistīšanu nemedicīniskā ārstniecības vai citu līdzekļu lietošanā, kas nav narkotiskas vai psihotropas vielas, bet izraisa apreibumu, ja tā izdarīta atkārtoti gada laikā vai ja to izdarījusi persona, kuras dienesta, materiālā vai citādā atkarībā atradies nepilngadīgais, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz sešdesmit minimālajām mēnešalgām.<br>

<br>
(2) Par nepilngadīgā apzinātu novešanu līdz dzēruma stāvoklim vai par nepilngadīgā iesaistīšanu nemedicīniskā ārstniecības vai citu līdzekļu lietošanā, kas nav narkotiskas vai psihotropas vielas, bet izraisa apreibumu, ja tā izdarīta, lietojot vardarbību vai draudus, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
174.pants. Cietsirdība un vardarbība pret nepilngadīgo<br>

<br>
Par cietsirdīgu vai vardarbīgu apiešanos ar nepilngadīgo, ja ar to nepilngadīgajam nodarītas fiziskas vai psihiskas ciešanas un ja tās nodarījušas personas, no kurām cietušais ir materiāli vai citādi atkarīgs, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu.<br>

<br>
XVIII nodaļa<br>
Noziedzīgi nodarījumi pret īpašumu<br>

<br>
175.pants. Zādzība<br>

<br>
(1) Par svešas kustamas mantas slepenu vai atklātu nolaupīšanu (zādzība) &mdash;<br>

<br>
soda ar brīvības atņemšanu uz laiku līdz četriem gadiem vai ar arestu, vai ar piespiedu darbu, vai ar naudas sodu līdz simt minimālajām mēnešalgām.<br>

<br>
(2) Par zādzību, ja tā izdarīta atkārtoti vai ja to izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku līdz sešiem gadiem, konfiscējot mantu vai bez mantas konfiskācijas.<br>

<br>
(3) Par zādzību, ja tā izdarīta, iekļūstot dzīvoklī vai citā telpā, vai ja tā izdarīta no glabātavas, ietaises, kas savieno glabātavas, vai transportlīdzekļa, &mdash;<br>

<br>
soda ar brīvības atņemšanu uz laiku līdz desmit gadiem, konfiscējot mantu vai bez mantas konfiskācijas.<br>

<br>
(4) Par zādzību, ja tā izdarīta lielā apmērā vai ja to izdarījusi organizēta grupa, kā arī par narkotisko, psihotropo, stipri iedarbīgo, indīgo vai radioaktīvo vielu, sprāgstvielu, šaujamieroču vai munīcijas zādzību &mdash;<br>

<br>
soda ar brīvības atņemšanu uz laiku no trim līdz piecpadsmit gadiem, konfiscējot mantu, un ar policijas kontroli uz laiku līdz trim gadiem.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā 23.05.2002.)<br>

<br>
176.pants. Laupīšana<br>

<br>
(1) Par svešas kustamas mantas nolaupīšanu, ja tā saistīta ar vardarbību vai vardarbības piedraudējumu (laupīšana), &mdash;<br>

<br>
soda ar brīvības atņemšanu uz laiku līdz desmit gadiem, konfiscējot mantu vai bez mantas konfiskācijas un ar policijas kontroli uz laiku līdz trim gadiem.<br>

<br>
(2) Par laupīšanu, ja to izdarījusi personu grupa pēc iepriekšējas vienošanās vai ja tā izdarīta, iekļūstot dzīvoklī vai citā telpā, vai ja tā izdarīta no mantas glabātavas, ietaises, kas savieno glabātavas, vai transportlīdzekļa, &mdash;<br>

<br>
soda ar brīvības atņemšanu uz laiku no sešiem līdz divpadsmit gadiem, konfiscējot mantu vai bez mantas konfiskācijas un ar policijas kontroli uz laiku līdz trim gadiem.<br>

<br>
(3) Par laupīšanu, ja tā izdarīta lielā apmērā vai ja to izdarījusi persona, kas jau agrāk izdarījusi laupīšanu vai izspiešanu vai nodarbojusies ar bandītismu, vai izdarījusi gaisa vai ūdens transportlīdzekļa sagrābšanu, vai ja to izdarījusi organizēta grupa, kā arī par narkotisko, psihotropo, stipri iedarbīgo, indīgo vai radioaktīvo vielu, sprāgstvielu, šaujamieroču vai munīcijas laupīšanu &mdash;<br>

<br>
soda ar brīvības atņemšanu uz laiku no astoņiem līdz piecpadsmit gadiem, konfiscējot mantu, un ar policijas kontroli uz laiku līdz trim gadiem.<br>

<br>
(4) Par laupīšanu, ja tā izdarīta, lietojot šaujamieročus vai sprāgstošas vielas, vai ja tā saistīta ar smagu miesas bojājumu nodarīšanu cietušajam, vai ja tā izraisījusi citas smagas sekas, &mdash;<br>

<br>
soda ar brīvības atņemšanu uz laiku no desmit līdz septiņpadsmit gadiem, konfiscējot mantu, un ar policijas kontroli uz laiku līdz trim gadiem.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
177.pants. Krāpšana<br>

<br>
(1) Par svešas mantas vai tiesību uz šādu mantu iegūšanu, ļaunprātīgi izmantojot uzticēšanos vai ar viltu (krāpšana), &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz sešdesmit minimālajām mēnešalgām.<br>

<br>
(2) Par krāpšanu, ja tā izdarīta atkārtoti vai ja to izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt minimālajām mēnešalgām.<br>

<br>
(3) Par krāpšanu, ja tā izdarīta lielā apmērā vai ja tā izdarīta, iegūstot narkotiskās, psihotropās, stipri iedarbīgās, indīgās vai radioaktīvās vielas, sprāgstvielas, šaujamieročus vai munīciju, &mdash;<br>

<br>
soda ar brīvības atņemšanu uz laiku no pieciem līdz trīspadsmit gadiem vai ar naudas sodu līdz simt piecdesmit minimālajām mēnešalgām, konfiscējot mantu vai bez mantas konfiskācijas.<br>

<br>
178.pants. Apdrošināšanas krāpšana<br>

<br>
(1) Par savas mantas tīšu iznīcināšanu, bojāšanu vai slēpšanu nolūkā saņemt apdrošinājuma summu &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(2) Par citas personas piespiešanu vai pierunāšanu iznīcināt, bojāt vai noslēpt apdrošinātu mantu vai citādu ietekmēšanu ar tādu pašu mērķi, ja to izdarījis mantas īpašnieks nolūkā saņemt apdrošinājuma summu, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz sešdesmit minimālajām mēnešalgām.<br>

<br>
(3) Par šā panta pirmajā vai otrajā daļā paredzētajām darbībām, ja tās izdarītas nolūkā saņemt apdrošinājuma summu lielā apmērā, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt minimālajām mēnešalgām.<br>

<br>
179.pants. Piesavināšanās<br>

<br>
(1) Par svešas mantas prettiesisku iegūšanu vai izšķērdēšanu, ja to izdarījusi persona, kurai šī manta uzticēta vai kuras pārziņā tā atradusies (piesavināšanās), &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(2) Par piesavināšanos, ja tā izdarīta atkārtoti vai ja to izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku no trim līdz astoņiem gadiem, konfiscējot mantu vai bez mantas konfiskācijas.<br>

<br>
(3) Par piesavināšanos, ja tā izdarīta lielā apmērā, kā arī par narkotisko, psihotropo, stipri iedarbīgo, indīgo vai radioaktīvo vielu, sprāgstvielu, šaujamieroču vai munīcijas piesavināšanos &mdash;<br>

<br>
soda ar brīvības atņemšanu uz laiku no sešiem līdz piecpadsmit gadiem, konfiscējot mantu.<br>

<br>
180.pants. Zādzība, krāpšana, piesavināšanās nelielā apmērā<br>

<br>
(1) Par zādzību, krāpšanu vai piesavināšanos nelielā apmērā, izņemot šā likuma 175.panta trešajā un ceturtajā daļā, 177.panta trešajā daļā un 179.panta trešajā daļā paredzētos noziegumus, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz sešdesmit minimālajām mēnešalgām.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
181.pants. Atkārtota zādzība, krāpšana, piesavināšanās<br>

<br>
Šā likuma 175., 177., 179. un 180.pantā par atkārtotu atzīstams noziedzīgs nodarījums, ja to izdarījusi persona, kura jau agrāk izdarījusi kādu no šajos pantos vai šā likuma 176., 178., 224.pantā vai 228.panta trešajā daļā paredzētajiem noziedzīgajiem nodarījumiem.<br>

<br>
(25.04.2002. likuma redakcijā, kas stājas spēkā no 23.05.2002.)<br>

<br>
182.pants. Elektroenerģijas, siltumenerģijas, gāzes un telekomunikāciju pakalpojumu patvaļīga izmantošana<br>

<br>
Par elektroenerģijas, siltumenerģijas, gāzes vai telekomunikāciju pakalpojumu patvaļīgu izmantošanu, ja ar to radīts būtisks kaitējums, &mdash;<br>

<br>
soda ar arestu vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
183.pants. Izspiešana<br>

<br>
(1) Par pieprasījumu bez tiesiska pamata atdot mantu vai tiesības uz mantu vai izdarīt kādas mantiska rakstura darbības, piedraudot ar vardarbību cietušajam vai viņa tuviniekiem, piedraudot izpaust apkaunojošas ziņas par cietušo vai viņa tuviniekiem, piedraudot iznīcināt viņu mantu vai radīt viņiem citu būtisku kaitējumu (izspiešana), &mdash;<br>

<br>
soda ar brīvības atņemšanu uz laiku līdz astoņiem gadiem, konfiscējot mantu vai bez mantas konfiskācijas.<br>

<br>
(2) Par izspiešanu, ja tā izdarīta atkārtoti vai ja to izdarījusi personu grupa pēc iepriekšējas vienošanās, vai ja tā izdarīta, lietojot vardarbību, ieročus vai sprāgstošas vielas, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem, konfiscējot mantu, un ar policijas kontroli uz laiku līdz trim gadiem.<br>

<br>
184.pants. Izspiešana organizētā grupā<br>

<br>
(1) Par organizētas grupas izveidošanu vai piedalīšanos tajā izspiešanas nolūkā &mdash;<br>

<br>
soda ar brīvības atņemšanu uz laiku no sešiem līdz desmit gadiem, konfiscējot mantu vai bez mantas konfiskācijas un ar policijas kontroli uz laiku līdz trim gadiem.<br>

<br>
(2) Par izspiešanu organizētas grupas sastāvā, ja izspiešana izdarīta, lietojot vardarbību vai draudus, ieročus vai sprāgstošas vielas, &mdash;<br>

<br>
soda ar brīvības atņemšanu uz laiku no astoņiem līdz divpadsmit gadiem, konfiscējot mantu, un ar policijas kontroli uz laiku līdz trim gadiem.<br>

<br>
(3) Par šā panta otrajā daļā paredzētajām darbībām, ja tās izraisījušas smagas sekas, &mdash;<br>

<br>
soda ar brīvības atņemšanu uz laiku no desmit līdz piecpadsmit gadiem, konfiscējot mantu, un ar policijas kontroli uz laiku līdz trim gadiem.<br>

<br>
185.pants. Mantas tīša iznīcināšana un bojāšana<br>

<br>
(1) Par svešas mantas tīšu iznīcināšanu vai bojāšanu &mdash;<br>

<br>
soda ar brīvības atņemšanu uz laiku līdz četriem gadiem vai ar arestu, vai ar naudas sodu līdz sešdesmit minimālajām mēnešalgām.<br>

<br>
(2) Par svešas mantas tīšu iznīcināšanu vai bojāšanu, ja tā izdarīta ar dedzināšanu vai citādā vispārbīstamā veidā vai ja tā nodarījusi lielu materiālu zaudējumu, vai ja tās rezultātā vainīgā neuzmanības dēļ iestājusies cilvēka nāve vai izraisītas citas smagas sekas, &mdash;<br>

<br>
soda ar brīvības atņemšanu uz laiku no trim līdz desmit gadiem.<br>

<br>
186.pants. Mantas iznīcināšana un bojāšana aiz neuzmanības<br>

<br>
(1) Par svešas mantas iznīcināšanu vai bojāšanu aiz neuzmanības, nevērīgi rīkojoties ar uguni vai citādā vispārbīstamā veidā, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
(2) Par svešas mantas iznīcināšanu vai bojāšanu aiz neuzmanības, ja tās rezultātā iestājusies cilvēka nāve vai izraisītas citas smagas sekas, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
187.pants. Elektrotīklu, siltumtīklu un maģistrālo gāzes, naftas un naftas produktu vadu tīša iznīcināšana un bojāšana<br>

<br>
(1) Par elektrotīkla, siltumtīkla, augsta spiediena maģistrālā gāzes, naftas vai naftas produktu vada vai to iekārtas tīšu iznīcināšanu vai bojāšanu &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par tādām pašām darbībām, ja to rezultātā iestājusies cilvēka nāve vai ja tās izraisījušas avāriju, katastrofu vai citas smagas sekas, &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem, konfiscējot mantu vai bez mantas konfiskācijas.<br>

<br>
188.pants. Maģistrālo gāzes un naftas vadu iznīcināšana vai bojāšana aiz neuzmanības<br>

<br>
(1) Par augsta spiediena maģistrālo gāzes, naftas vai naftas produktu vadu un to iekārtu iznīcināšanu vai bojāšanu aiz neuzmanības &mdash;<br>

<br>
soda ar brīvības atņemšanu uz laiku līdz vienam gadam vai ar naudas sodu līdz sešdesmit minimālajām mēnešalgām.<br>

<br>
(2) Par tādām pašām darbībām, ja to rezultātā iestājusies cilvēka nāve vai ja tās izraisījušas avāriju, katastrofu vai citas smagas sekas, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt divdesmit minimālajām mēnešalgām.<br>

<br>
189.pants. Mantas neapzinīga un nevērīga apsardzība<br>

<br>
Par tādas personas neapzinīgu un nevērīgu savu pienākumu veikšanu, kurai uzdota mantas apsardzība, ja šāda rīcība bijusi par iemeslu šīs mantas nolaupīšanai, bojāejai vai bojāšanai lielā apmērā un ja tā nav valsts amatpersonas vai uzņēmuma (uzņēmējsabiedrības) vai organizācijas atbildīga darbinieka noziedzīgs nodarījums, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
XIX nodaļa<br>
Noziedzīgi nodarījumi tautsaimniecībā<br>

<br>
190.pants. Kontrabanda<br>

<br>
(1) Par preču vai citu vērtību pārvietošanu pāri Latvijas Republikas muitas robežai, apejot muitas kontroli vai noslēpjot preces vai citas vērtības no šādas kontroles, vai izmantojot viltotus muitas vai citus dokumentus, vai citādā nelikumīgā veidā (kontrabanda), ja tā izdarīta lielā apmērā, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz divsimt minimālajām mēnešalgām, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku no pieciem līdz desmit gadiem, konfiscējot mantu vai bez mantas konfiskācijas.<br>

<br>
(3) Par kontrabandu, ja to izdarījusi organizēta grupa, kā arī par stipri iedarbīgo, indīgo vai radioaktīvo vielu, stratēģiskas nozīmes preču vai citu vērtību, sprāgstvielu, ieroču, munīcijas, gāzes pistoļu (revolveru), to patronu vai ar kairinošas iedarbības vielām pildītu gāzes baloniņu, vai ar indīgām vai stipri iedarbīgām vielām pildītu speciālo līdzekļu kontrabandu &mdash;<br>

<br>
soda ar brīvības atņemšanu uz laiku no astoņiem līdz piecpadsmit gadiem, konfiscējot mantu.<br>

<br>
(17.10.2002. likuma redakcijā, kas stājas spēkā no 20.11.2002.)<br>

<br>
190.^1 pants. Narkotisko, psihotropo vielu un šo vielu izgatavošanai paredzēto izejmateriālu (prekursoru) kontrabanda<br>

<br>
(1) Par narkotisko vai psihotropo vielu vai šo vielu izgatavošanai paredzēto izejmateriālu (prekursoru) pārvietošanu pāri Latvijas Republikas muitas robežai, apejot muitas kontroli vai noslēpjot šīs vielas no šādas kontroles, vai izmantojot viltotus muitas vai citus dokumentus, vai citādā nelikumīgā veidā (kontrabanda) &mdash;<br>

<br>
soda ar brīvības atņemšanu uz laiku līdz septiņiem gadiem, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās, vai ja tās izdarītas lielā apmērā, &mdash;<br>

<br>
soda ar brīvības atņemšanu uz laiku no pieciem līdz desmit gadiem, konfiscējot mantu vai bez mantas konfiskācijas.<br>

<br>
(3) Par tādām pašām darbībām, ja tās izdarījusi organizēta grupa, &mdash;<br>

<br>
soda ar brīvības atņemšanu uz laiku no astoņiem līdz piecpadsmit gadiem, konfiscējot mantu.<br>

<br>
(17.10.2002. likuma redakcijā, kas stājas spēkā no 20.11.2002.)<br>

<br>
191.pants. Nelikumīgi ievestu preču un citu vērtību glabāšana un realizēšana<br>

<br>
(1) Par tādu preču vai citu vērtību glabāšanu, pārvadāšanu, pārsūtīšanu vai realizēšanu, kas Latvijas Republikā ievestas bez nepieciešamajiem dokumentiem, kuri apliecina šo vērtību likumīgu pārvietošanu pāri muitas robežai, ja šīs darbības izdarītas atkārtoti gada laikā, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz simt minimālajām mēnešalgām, konfiscējot mantu vai bez mantas konfiskācijas.<br>

<br>
(2) Par tādu preču vai citu vērtību glabāšanu, pārvadāšanu, pārsūtīšanu vai realizēšanu, kas Latvijas Republikā ievestas bez nepieciešamajiem dokumentiem, kuri apliecina šo vērtību likumīgu pārvietošanu pāri muitas robežai, ja to izdarījusi personu grupa pēc iepriekšējas vienošanās vai ja tas izdarīts lielā apmērā, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt piecdesmit minimālajām mēnešalgām, konfiscējot mantu.<br>

<br>
192.pants. Viltotas naudas un valsts vērtspapīru izgatavošana un izplatīšana<br>

<br>

<span class="diff-tag-removed" id="removed5" title="#removed5">(1) Par viltotu Latvijas Bankas naudas zīmju,</span><span class="diff-tag-added" id="added16" title="#added16">(1) Par viltotu Latvijas Republikā apgrozībā esošu naudas zīmju,</span> monētu, valsts vērtspapīru vai ārvalstu valūtas izgatavošanu nolūkā to izplatīt, kā arī par šāda viltojuma izplatīšanu &mdash;<br>

<br>
soda ar brīvības atņemšanu uz laiku no trim līdz divpadsmit gadiem, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarītas atkārtoti vai lielā apmērā vai ja tās izdarījusi organizēta grupa, &mdash;<br>

<br>
soda ar brīvības atņemšanu uz laiku no astoņiem līdz divdesmit gadiem, konfiscējot mantu.<br>

<br>
193.pants. Nelikumīgas darbības ar vērtspapīriem un maksāšanas līdzekļiem<br>

<br>
(1) Par sveša vērtspapīra vai maksāšanas līdzekļa nolaupīšanu, iznīcināšanu, bojāšanu vai nelikumīgu izmantošanu &mdash;<br>

<br>
soda ar brīvības atņemšanu uz laiku līdz desmit gadiem, konfiscējot mantu vai bez mantas konfiskācijas.<br>

<br>
(2) Par vērtspapīra vai maksāšanas līdzekļa viltošanu, kā arī par šāda viltojuma izplatīšanu vai izmantošanu, ja nav šā likuma 192.pantā paredzētā nozieguma pazīmju, &mdash;<br>

<br>
soda ar brīvības atņemšanu uz laiku no trim līdz desmit gadiem, konfiscējot mantu.<br>

<br>
(3) Par šā panta pirmajā vai otrajā daļā paredzētajām darbībām, ja tās izdarītas atkārtoti vai lielā apmērā vai ja tās izdarījusi organizēta grupa, &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem, konfiscējot mantu.<br>

<br>
(01.06.2000. likuma redakcijā, kas stājas spēkā no 28.06.2000.)<br>

<br>
193.^1 pants. Datu, programmatūras un iekārtu iegūšana, izgatavošana, izplatīšana, izmantošana un glabāšana nelikumīgām darbībām ar vērtspapīriem un maksāšanas līdzekļiem<br>

<br>
(1) Par tādu datu iegūšanu, izplatīšanu vai izmantošanu, kas dod iespēju nelikumīgi izmantot vērtspapīru vai maksāšanas līdzekli, &mdash;<br>

<br>
soda ar brīvības atņemšanu uz laiku līdz sešiem gadiem, konfiscējot mantu vai bez mantas konfiskācijas.<br>

<br>
(2) Par programmatūras vai iekārtas izgatavošanu vai pielāgošanu šā likuma 193.pantā paredzēto noziegumu izdarīšanai, kā arī par šādas programmatūras vai iekārtas iegūšanu, glabāšanu vai izplatīšanu tādā pašā nolūkā &mdash;<br>

<br>
soda ar brīvības atņemšanu uz laiku no trim līdz astoņiem gadiem, konfiscējot mantu vai bez mantas konfiskācijas.<br>

<br>
(01.06.2000. likuma redakcijā, kas stājas spēkā no 28.06.2000.)<br>

<br>
194.pants. Neatļauta vērtspapīru izlaišana<br>

<br>
(1) Par juridiskās personas vērtspapīru laišanu apgrozībā, pirms juridiskā persona uzsākusi darbību vai bez likumā noteiktās vērtspapīru reģistrācijas, vai apzināti nepatiesas informācijas sniegšanu par vērtspapīru laišanu publiskā apgrozībā &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz simt minimālajām mēnešalgām.<br>

<br>
(2) Par vērtspapīru izgatavošanu un laišanu apgrozībā, ja tie neatbilst statūtu, emisijas prospekta vai cita šim nolūkam izdota dokumenta noteikumiem, vai noguldījuma (depozīta) sertifikāta izlaišanu bez attiecīgā noguldījuma pieņemšanas &mdash;<br>

<br>
soda ar brīvības atņemšanu uz laiku līdz astoņiem gadiem vai ar naudas sodu līdz simt piecdesmit minimālajām mēnešalgām, konfiscējot mantu vai bez mantas konfiskācijas.<br>

<br>
195.pants. Noziedzīgi iegūtu līdzekļu legalizēšana<br>

<br>
(1) Par noziedzīgi iegūtu finansu līdzekļu vai citas mantas legalizēšanu, pārkāpjot likumā noteiktās prasības un apzinoties šo līdzekļu vai mantas iegūšanas noziedzīgumu, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt piecdesmit minimālajām mēnešalgām, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarītas lielā apmērā vai ja tās izdarījusi organizēta grupa, &mdash;<br>

<br>
soda ar brīvības atņemšanu uz laiku no pieciem līdz desmit gadiem, konfiscējot mantu.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
196.pants. Pilnvaru ļaunprātīga izmantošana un pārsniegšana<br>

<br>
(1) Par uzņēmuma (uzņēmējsabiedrības) vai organizācijas atbildīga darbinieka, tas ir, personas, kurai uzņēmumā (uzņēmējsabiedrībā) vai organizācijā ir tiesības pieņemt lēmumus, kas saistoši citām personām, vai tiesības rīkoties ar uzņēmuma (uzņēmējsabiedrības) vai organizācijas mantu vai finansu līdzekļiem, kā arī uzņēmuma (uzņēmējsabiedrības) vai organizācijas pilnvarotas tādas pašas personas izdarītām tīšām darbībām, ļaunprātīgi izmantojot savas pilnvaras vai tās pārsniedzot, ja ar šīm darbībām radīts būtisks kaitējums uzņēmuma (uzņēmējsabiedrības), organizācijas vai ar likumu aizsargātām citas personas tiesībām un interesēm, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz astoņdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas mantkārīgā nolūkā, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt divdesmit minimālajām mēnešalgām.<br>

<br>
197.pants. Nolaidība<br>

<br>
Par darba pienākumu nolaidīgu pildīšanu, ko izdarījis uzņēmuma (uzņēmējsabiedrības) vai organizācijas atbildīgs darbinieks vai uzņēmuma (uzņēmējsabiedrības) vai organizācijas pilnvarota tāda pati persona, ja ar to radīts būtisks kaitējums uzņēmumam (uzņēmējsabiedrībai), organizācijai vai ar likumu aizsargātām citas personas tiesībām un interesēm, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
198.pants. Neatļauta labumu pieņemšana<br>

<br>
(1) Par materiālu vērtību, mantisku vai citāda rakstura labumu, to piedāvājuma apzināti prettiesisku pieņemšanu, ko izdarījis uzņēmuma (uzņēmējsabiedrības) vai organizācijas atbildīgs darbinieks vai uzņēmuma (uzņēmējsabiedrības) vai organizācijas pilnvarota persona pati vai ar starpnieku, par kādas darbības izdarīšanu vai neizdarīšanu labuma devēja vai piedāvātāja interesēs, ļaunprātīgi izmantojot savas pilnvaras, neatkarīgi no tā, vai pieņemtās materiālās vērtības, mantiska vai citāda rakstura labumi domāti šai vai jebkurai citai personai, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt divdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai lielā apmērā vai ja tās izdarījusi personu grupa pēc iepriekšējas vienošanās, vai ja tās saistītas ar mantiska labuma pieprasīšanu, &mdash;<br>

<br>
soda ar brīvības atņemšanu uz laiku līdz astoņiem gadiem vai ar naudas sodu līdz simt piecdesmit minimālajām mēnešalgām, konfiscējot mantu vai bez mantas konfiskācijas.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
199.pants. Komerciālā uzpirkšana<br>

<br>
(1) Par materiālu vērtību, mantisku vai citāda rakstura labumu piedāvāšanu vai nodošanu, ja piedāvājums pieņemts, personiski vai ar starpnieku uzņēmuma (uzņēmējsabiedrības) vai organizācijas atbildīgam darbiniekam vai uzņēmuma (uzņēmējsabiedrības) vai organizācijas pilnvarotai personai, lai tā, ļaunprātīgi izmantojot savas pilnvaras, izdarītu vai neizdarītu kādu darbību labuma devēja vai piedāvātāja interesēs, neatkarīgi no tā, vai materiālās vērtības, mantiska vai citāda rakstura labumi domāti šai vai jebkurai citai personai, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai lielā apmērā, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
200.pants. Dienesta noslēpumu un komercnoslēpumu saturošu ziņu neatļauta iegūšana un izpaušana<br>

<br>
(1) Par ekonomisko, zinātniski tehnisko vai citu ziņu, kuras ir dienesta noslēpums vai komercnoslēpums, neatļautu iegūšanu savai vai citas personas lietošanai vai izpaušanai, kā arī par šādu ziņu neatļautu izpaušanu citai personai tādā pašā nolūkā &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar piespiedu darbu, vai ar naudas sodu līdz simt minimālajām mēnešalgām.<br>

<br>
(2) Par šā panta pirmajā daļā norādīto ziņu nolaupīšanu &mdash;<br>

<br>
soda ar brīvības atņemšanu uz laiku līdz astoņiem gadiem vai ar naudas sodu līdz simt piecdesmit minimālajām mēnešalgām.<br>

<br>
201.pants. Augļošana<br>

<br>
Par dažāda veida aizdevumiem, kuri izdarīti, apzināti izmantojot aizdevuma ņēmēja smago materiālo stāvokli, un kuru nosacījumi ir viņam pārmērīgi apgrūtinoši (augļošana), &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz simt minimālajām mēnešalgām.<br>

<br>
202.pants. Preces un pakalpojuma kvalitātes nenodrošināšana<br>

<br>
Par apzinātu tādas preces izgatavošanu un realizāciju vai tāda maksas pakalpojuma sniegšanu patērētājam, kas neatbilst normatīvajos aktos, normatīvtehniskajos dokumentos vai līgumos noteiktās kvalitātes prasībām, kā rezultātā radīts būtisks kaitējums patērētāja veselībai, viņa mantai vai dabas videi, &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz sešdesmit minimālajām mēnešalgām, atņemot tiesības veikt zināma veida uzņēmējdarbību uz laiku no diviem līdz pieciem gadiem vai bez tā.<br>

<br>
203.pants. Preces un pakalpojuma drošuma prasību neievērošana<br>

<br>
Par normatīvajos aktos, normatīvtehniskajos dokumentos, līgumos vai attiecīgi pilnvarotu valsts institūciju apstiprinātajos normatīvos noteikto preču vai maksas pakalpojumu drošuma prasību neievērošanu, kā rezultātā radīts būtisks kaitējums patērētāja veselībai, viņa mantai vai dabas videi, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt minimālajām mēnešalgām, atņemot tiesības veikt zināma veida uzņēmējdarbību uz laiku no diviem līdz pieciem gadiem vai bez tā.<br>

<br>
204.pants. Pircēju un pasūtītāju apkrāpšana<br>

<br>
(1) Par pircēja vai pasūtītāja apkrāpšanu ar nepilnu mēru un svaru, saņemot samaksu, vai par pircēja vai pasūtītāja maldināšanu ar preces vai pakalpojuma raksturojumu, vai citādu apkrāpšanu veikalā, citā tirdzniecības vai sabiedriskās ēdināšanas vietā vai sniedzot maksas pakalpojumu, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās, vai ja tās izdarītas, izmantojot speciāli pielāgotus svarus vai citus mērinstrumentus, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām, atņemot tiesības uz zināmu nodarbošanos uz laiku no diviem līdz pieciem gadiem vai bez tā.<br>

<br>
205.pants. Tirdzniecības noteikumu pārkāpšana<br>

<br>
(1) Par valsts institūciju izdoto tirdzniecības noteikumu apzinātu pārkāpšanu, ja šādas darbības izdarītas atkārtoti gada laikā, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz sešdesmit minimālajām mēnešalgām, konfiscējot mantu vai bez mantas konfiskācijas.<br>

<br>
(2) Par valsts institūciju izdoto tirdzniecības noteikumu apzinātu pārkāpšanu, ja ar to radīts būtisks kaitējums valstij vai ar likumu aizsargātām patērētāju tiesībām un interesēm vai to izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām, konfiscējot mantu vai bez mantas konfiskācijas.<br>

<br>
(25.04.2002. likuma redakcijā, kas stājas spēkā 23.05.2002.)<br>

<br>
206.pants. Preču zīmes, citas atšķirības zīmes un dizainparauga nelikumīga izmantošana<br>

<br>
(1) Par svešas preču zīmes, preču vai pakalpojumu citādas atšķirības zīmes vai dizainparauga tīšu nelikumīgu izmantošanu, zīmes viltošanu vai viltotas zīmes apzinātu izmantošanu vai izplatīšanu &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz simt minimālajām mēnešalgām, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarītas atkārtoti vai ar tām radīts būtisks kaitējums ar likumu aizsargātām personas tiesībām un interesēm, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz divsimt minimālajām mēnešalgām, konfiscējot mantu vai bez mantas konfiskācijas, atņemot tiesības veikt uzņēmējdarbību uz laiku no diviem līdz pieciem gadiem vai bez tā.<br>

<br>
(17.10.2002. likuma redakcijā, kas stājas spēkā 20.11.2002.)<br>

<br>
207.pants. Uzņēmējdarbība bez reģistrēšanas un bez atļaujas (licences)<br>

<br>
(1) Par uzņēmējdarbību bez reģistrēšanas vai bez speciālas atļaujas (licences), ja tās nepieciešamību nosaka likums, vai par uzņēmuma (uzņēmējsabiedrības) darbības turpināšanu pēc rīkojuma par tā darbības apturēšanu, ja šādas darbības izdarītas atkārtoti gada laikā, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz simt minimālajām mēnešalgām, atņemot tiesības veikt uzņēmējdarbību uz laiku līdz trim gadiem vai bez tā.<br>

<br>
(2) Par uzņēmējdarbību bez reģistrēšanas vai bez speciālas atļaujas (licences), ja tās nepieciešamību nosaka likums, vai par uzņēmuma (uzņēmējsabiedrības) darbības turpināšanu pēc rīkojuma par tā darbības apturēšanu, ja ar tādu uzņēmējdarbību vai darbības turpināšanu radīts būtisks kaitējums valstij vai ar likumu aizsargātām personas tiesībām un interesēm, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt piecdesmit minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem vai bez tā.<br>

<br>
208.pants. Aizliegta uzņēmējdarbība<br>

<br>
Par nodarbošanos ar uzņēmējdarbību, attiecībā uz kuru pastāv speciāls aizliegums, &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz astoņdesmit minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem.<br>

<br>
209.pants. Fiktīva uzņēmējdarbība<br>

<br>
Par uzņēmuma (uzņēmējsabiedrības) nodibināšanu, izmantojot nepatiesas ziņas par aizsegu citādai darbībai, nekā paredzēts dibināšanas dokumentos, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz astoņdesmit minimālajām mēnešalgām.<br>

<br>
210.pants. Kredīta un citu aizdevumu negodprātīga saņemšana un izmantošana<br>

<br>
(1) Par apzināti nepatiesu ziņu sniegšanu subsīdiju, kredīta vai cita aizdevuma saņemšanai vai subsīdiju, kredīta vai cita aizdevuma izmantošanas laikā &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz piecdesmit minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem vai bez tā.<br>

<br>
(2) Par subsīdiju, kredīta vai cita aizdevuma izmantošanu līgumā neparedzētiem mērķiem &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz sešdesmit minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem vai bez tā.<br>

<br>
(3) Par šā panta pirmajā vai otrajā daļā paredzētajām darbībām, ja ar tām radīts būtisks kaitējums valstij, kreditoram vai ar likumu aizsargātām citas personas tiesībām un interesēm, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz astoņdesmit minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem.<br>

<br>
211.pants. Negodīga konkurence un maldinoša reklāma<br>

<br>
Par negodīgu konkurenci vai maldinošu reklāmu, ja šādi nodarījumi izdarīti atkārtoti gada laikā, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz astoņdesmit minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem vai bez tā.<br>

<br>
212.pants. Konkurences aizsardzības institūcijas prasību nepildīšana<br>

<br>
Par konkurences aizsardzības un veicināšanas valsts institūcijas likumīgo prasību nepildīšanu, ja šis nodarījums izdarīts atkārtoti gada laikā vai ja tas saistīts ar būtiska kaitējuma radīšanu valsts vai patērētāju interesēm, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz simt minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem vai bez tā.<br>

<br>
213.pants. Uzņēmuma (uzņēmējsabiedrības) novešana līdz maksātnespējai un bankrotam<br>

<br>
(1) Par uzņēmuma (uzņēmējsabiedrības) novešanu līdz maksātnespējai vai bankrotam nolaidības dēļ, ja ar to radīts būtisks kaitējums ar likumu aizsargātām citas personas tiesībām un interesēm, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz astoņdesmit minimālajām mēnešalgām, atņemot tiesības veikt uzņēmējdarbību uz laiku līdz trim gadiem.<br>

<br>
(2) Par uzņēmuma (uzņēmējsabiedrības) tīšu novešanu līdz maksātnespējai vai bankrotam (ļaunprātīgs bankrots), ja ar to radīts būtisks kaitējums valstij, pašvaldībai, citam uzņēmumam (uzņēmējsabiedrībai) vai ar likumu aizsargātām citas personas tiesībām un interesēm, &mdash;<br>

<br>
soda ar brīvības atņemšanu uz laiku līdz astoņiem gadiem vai ar naudas sodu līdz simt divdesmit minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem.<br>

<br>
214.pants. Maksātnespējas pieteikuma neiesniegšana un nepatiesa pieteikuma iesniegšana<br>

<br>
(1) Par maksātnespējas pieteikuma neiesniegšanu likumā paredzētajos gadījumos &mdash;<br>

<br>
soda ar brīvības atņemšanu uz laiku līdz vienam gadam vai ar naudas sodu līdz piecdesmit minimālajām mēnešalgām, atņemot tiesības veikt uzņēmējdarbību uz laiku līdz trim gadiem vai bez tā.<br>

<br>
(2) Par tāda maksātnespējas pieteikuma iesniegšanu, kuru iesniedzis parādnieks vai kreditors un kurā sniegtas apzināti nepatiesas ziņas vai ziņas slēptas, ja pieteikuma dēļ parādnieks var tikt atzīts vai tika atzīts par maksātnespējīgu (apzināti nepatiess maksātnespējas pieteikums), &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz astoņdesmit minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem vai bez tā.<br>

<br>
215.pants. Maksātnespējas procesa noteikumu pārkāpšana<br>

<br>
(1) Par maksātnespējas procesa noteikumu apzinātu pārkāpšanu, ja to izdarījis kreditors vai cita procesā ieinteresēta persona, &mdash;<br>

<br>
soda ar naudas sodu līdz piecdesmit minimālajām mēnešalgām, atņemot tiesības veikt uzņēmējdarbību uz laiku līdz trim gadiem vai bez tā.<br>

<br>
(2) Par informācijas slēpšanu no tiesas vai kreditoru sapulces, vai citām likumā paredzētajām personām vai to maldināšanu, kā arī par darījumu veikšanu par labu vienam vai vairākiem kreditoriem uz citas kreditoru daļas rēķina, ja to tīši izdarījis administrators maksātnespējas procesā, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz astoņdesmit minimālajām mēnešalgām, atņemot tiesības ieņemt administratora amatu uz laiku no diviem līdz pieciem gadiem.<br>

<br>
(3) Par šķēršļu likšanu maksātnespējas procesa gaitā, kas parādnieka rīcībā izpaužas kā tiesas, administratora, kreditoru sapulces vai citu likumā noteikto personu pieprasītās likumā paredzētās informācijas nesniegšana vai slēpšana, izvairīšanās no piedalīšanās lietas izskatīšanā, nelikumīga īpašuma atsavināšana, īpašuma vai darījumu slēpšana, dokumentu slēpšana, iznīcināšana vai viltošana vai citas tīšas darbības, kuras kavē maksātnespējas procesa gaitu, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt divdesmit minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem.<br>

<br>
216.pants. Ieķīlātas lietas prettiesisks atsavinājums<br>

<br>
Par komercķīlas veidā ieķīlātas lietas atsavināšanu bez ķīlas ņēmēja atļaujas, ja ar to radīts būtisks kaitējums viņa vai citu personu mantiskajām interesēm, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz simt minimālajām mēnešalgām, atņemot tiesības veikt uzņēmējdarbību uz laiku līdz pieciem gadiem vai bez tā.<br>

<br>
217.pants. Grāmatvedības un statistiskās informācijas noteikumu pārkāpšana<br>

<br>
(1) Par uzņēmumam (uzņēmējsabiedrībai), iestādei vai organizācijai likumos noteikto grāmatvedības dokumentu kārtošanas nosacījumu, gada pārskatu vai statistikas pārskatu sastādīšanas kārtības pārkāpšanu, gada pārskatu, statistikas pārskatu vai statistiskās informācijas savlaicīgu neiesniegšanu vai nepilnīgu iesniegšanu attiecīgajām valsts institūcijām, ja tas izdarīts atkārtoti gada laikā, &mdash;<br>

<br>
soda ar piespiedu darbu vai ar naudas sodu līdz divdesmit minimālajām mēnešalgām.<br>

<br>
(2) Par uzņēmumam (uzņēmējsabiedrībai), iestādei vai organizācijai likumos noteikto grāmatvedības dokumentu, gada pārskatu, statistikas pārskatu vai statistiskās informācijas slēpšanu vai viltošanu &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz astoņdesmit minimālajām mēnešalgām.<br>

<br>
218.pants. Izvairīšanās no nodokļu un tiem pielīdzināto maksājumu nomaksas<br>

<br>
(1) Par izvairīšanos no nodokļu vai tiem pielīdzināto maksājumu nomaksas vai par ienākumu, peļņas vai citu ar nodokli apliekamo objektu slēpšanu vai samazināšanu, ja šīs darbības izdarītas atkārtoti gada laikā, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz astoņdesmit minimālajām mēnešalgām, atņemot tiesības veikt uzņēmējdarbību uz laiku no diviem līdz pieciem gadiem vai bez tā.<br>

<br>
(2) Par izvairīšanos no nodokļu vai tiem pielīdzināto maksājumu nomaksas vai par ienākumu, peļņas vai citu ar nodokli apliekamo objektu slēpšanu vai samazināšanu, ja ar to nodarīti zaudējumi valstij vai pašvaldībai lielā apmērā, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt divdesmit minimālajām mēnešalgām, konfiscējot mantu vai bez mantas konfiskācijas, atņemot tiesības veikt uzņēmējdarbību uz laiku no diviem līdz pieciem gadiem vai bez tā.<br>

<br>
219.pants. Izvairīšanās no deklarācijas iesniegšanas<br>

<br>
(1) Par likumā noteiktās ienākumu, īpašuma, darījumu vai citas mantiska rakstura deklarācijas neiesniegšanu pēc tās valsts institūcijas brīdinājuma, kura ir tiesīga pieprasīt šādas deklarācijas iesniegšanu, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz sešdesmit minimālajām mēnešalgām.<br>

<br>
(2) Par nepatiesu ziņu norādīšanu likumā noteiktajā ienākumu, īpašuma, darījumu vai cita mantiska rakstura deklarācijā, ja tas izdarīts atkārtoti vai ja nepatiesas ziņas norādītas par mantu vai citiem ienākumiem lielā apmērā, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz simt minimālajām mēnešalgām.<br>

<br>
(3) Par likumā noteiktās deklarējamās mantas vai citu ienākumu izcelsmes avota nenorādīšanu vai par nepatiesu ziņu sniegšanu par deklarējamās mantas vai citu ienākumu izcelsmes avotu, ja šādas ziņas likumā noteiktajā kārtībā pieprasījusi attiecīgi pilnvarota valsts institūcija un ja tas izdarīts atkārtoti vai ja nepatiesas ziņas norādītas par mantu vai citiem ienākumiem lielā apmērā, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt piecdesmit minimālajām mēnešalgām, konfiscējot mantu, kuras izcelsmes avots deklarācijā nav norādīts.<br>

<br>
(17.10.2002. likuma redakcijā, kas stājas spēkā no 20.11.2002.)<br>

<br>
220.pants. Mantas nobēdzināšana<br>

<br>
Par mantas vai maksāšanas līdzekļu atsavināšanu, izšķiešanu, noslēpšanu vai citādu nobēdzināšanu nolūkā izvairīties no parāda maksāšanas vai citu saistību pildīšanas &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
221.pants. Spirta un alkoholisko dzērienu uzglabāšanas un pārvadāšanas noteikumu pārkāpšana<br>

<br>
(1) Par spirta vai alkoholisko dzērienu uzglabāšanas vai pārvadāšanas noteikumu pārkāpšanu, ja šīs darbības izdarītas atkārtoti gada laikā, &mdash;<br>

<br>
soda ar arestu vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(2) Par spirta vai alkoholisko dzērienu uzglabāšanas vai pārvadāšanas noteikumu pārkāpšanu, ja to izdarījusi personu grupa pēc iepriekšējas vienošanās vai ja uzglabāšana vai pārvadāšana, pārkāpjot noteikumus, izdarīta lielā apmērā, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz simt minimālajām mēnešalgām, konfiscējot mantu.<br>

<br>
222.pants. Veterināro noteikumu pārkāpšana<br>

<br>
Par veterināro noteikumu tīšu pārkāpšanu, ja tā izraisījusi epizootijas izplatīšanos vai citas smagas sekas, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
223.pants. Augu slimību un kaitēkļu apkarošanas noteikumu pārkāpšana<br>

<br>
Par augu slimību vai kaitēkļu apkarošanas noteikumu pārkāpšanu, ja tā izraisījusi smagas sekas, &mdash;<br>

<br>
soda ar piespiedu darbu vai ar naudas sodu līdz piecdesmit minimālajām mēnešalgām.<br>

<br>
XX nodaļa<br>
Noziedzīgi nodarījumi pret<br>
vispārējo drošību un sabiedrisko kārtību<br>

<br>
224.pants. Bandītisms<br>

<br>
(1) Par vairāk nekā divu personu apvienošanos organizētā, ar ieroci bruņotā grupā (bandā) noziegumu izdarīšanai &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem, konfiscējot mantu vai bez mantas konfiskācijas un ar policijas kontroli uz laiku līdz trim gadiem.<br>

<br>
(2) Par piedalīšanos bandas izdarītajos noziegumos vai to vadīšanu &mdash;<br>

<br>
soda ar brīvības atņemšanu uz laiku no astoņiem līdz divdesmit gadiem, konfiscējot mantu, un ar policijas kontroli uz laiku līdz trim gadiem.<br>

<br>
225.pants. Masu nekārtības<br>

<br>
(1) Par masu nekārtību organizēšanu, ja tās saistītas ar grautiņiem, postījumiem, dedzināšanu, mantas iznīcināšanu vai ar vardarbību pret personu, vai ar pretošanos varas pārstāvjiem, &mdash;<br>

<br>
soda ar brīvības atņemšanu uz laiku no trim līdz divpadsmit gadiem.<br>

<br>
(2) Par aktīvu piedalīšanos masu nekārtībās, ja tās saistītas ar šā panta pirmajā daļā norādītajām darbībām un sekām, &mdash;<br>

<br>
soda ar brīvības atņemšanu uz laiku no astoņiem līdz piecpadsmit gadiem.<br>

<br>
226.pants. Sabiedrisko pasākumu organizēšanas un norises kārtības pārkāpšana<br>

<br>
Par sabiedrisko pasākumu organizēšanas vai norises kārtības pārkāpšanu, ko izdarījis pasākuma organizētājs vai cita persona, ja tās rezultātā iestājušās smagas sekas, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt piecdesmit minimālajām mēnešalgām.<br>

<br>
227.pants. Sabiedriskās drošības, kārtības un personas veselības apdraudējums, veicot reliģisku darbību<br>

<br>
Par tādas grupas organizēšanu vai vadīšanu, kuras darbība, izpauzdamās kā reliģiskas mācības sludināšana un reliģisko rituālu izpildīšana, ir saistīta ar kaitējuma radīšanu sabiedriskajai drošībai un kārtībai, personas veselībai, ar likumu aizsargātām personas tiesībām un interesēm, vai par personas piedalīšanos šādās darbībās &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
228.pants. Kapa un līķa apgānīšana<br>

<br>
(1) Par kapa, apbedījuma urnas, apbedīta vai neapbedīta līķa apgānīšanu &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku līdz astoņiem gadiem vai ar naudas sodu līdz simt piecdesmit minimālajām mēnešalgām.<br>

<br>
(3) Par šā panta pirmajā vai otrajā daļā paredzētajām darbībām, ja tās saistītas ar pieminekļa, apbedījuma urnas vai citu uz kapa vai kapā, vai pie apbedījuma urnas esošu priekšmetu nolaupīšanu, &mdash;<br>

<br>
soda ar brīvības atņemšanu uz laiku no trim līdz piecpadsmit gadiem, konfiscējot mantu vai bez mantas konfiskācijas.<br>

<br>
229.pants. Kultūras pieminekļu iznīcināšana un bojāšana<br>

<br>
(1) Par valsts aizsardzībā esoša kultūras pieminekļa iznīcināšanu vai bojāšanu &mdash;<br>

<br>
soda ar brīvības atņemšanu uz laiku līdz četriem gadiem vai ar arestu, vai ar naudas sodu līdz astoņdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas ar dedzināšanu, spridzināšanu vai citādā vispārbīstamā veidā, &mdash;<br>

<br>
soda ar brīvības atņemšanu uz laiku līdz desmit gadiem vai ar naudas sodu līdz simt astoņdesmit minimālajām mēnešalgām.<br>

<br>
230.pants. Cietsirdīga izturēšanās pret dzīvniekiem<br>

<br>
Par cietsirdīgu izturēšanos pret dzīvniekiem, kuras rezultātā tie gājuši bojā vai sakropļoti, vai par dzīvnieku spīdzināšanu &mdash;<br>

<br>
soda ar brīvības atņemšanu uz laiku līdz četriem gadiem vai ar arestu, vai ar naudas sodu līdz astoņdesmit minimālajām mēnešalgām, konfiscējot mantu vai bez mantas konfiskācijas.<br>

<br>
230.^1 pants. Dzīvnieku turēšanas noteikumu pārkāpšana<br>

<br>
(1) Par dzīvnieku turēšanas noteikumu pārkāpšanu, ja tās rezultātā cietušajam nodarīts viegls vai vidēja smaguma miesas bojājums, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
(2) Par dzīvnieku turēšanas noteikumu pārkāpšanu, ja tās rezultātā cietušajam nodarīts smags miesas bojājums vai tā izraisījusi cilvēka nāvi, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz sešdesmit minimālajām mēnešalgām.<br>

<br>
(25.04.2002. likuma redakcijā, kas stājas spēkā no 23.05.2002.)<br>

<br>
231.pants. Huligānisms<br>

<br>
(1) Par rupju sabiedriskā miera traucēšanu, kas izpaužas acīmredzamā necieņā pret sabiedrību vai bezkaunībā, ignorējot vispārpieņemtās uzvedības normas un traucējot cilvēku mieru, iestāžu vai uzņēmumu (uzņēmējsabiedrību), vai organizāciju darbu (huligānisms), &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(2) Par huligānismu, ja tas izdarīts personu grupā vai ja tas saistīts ar miesas bojājumu nodarīšanu cietušajam vai ar mantas bojāšanu vai iznīcināšanu, vai ar pretošanos varas pārstāvim vai personai, kura vēršas pret sabiedriskās kārtības pārkāpšanu, vai ja tas izdarīts, lietojot ieročus, kā arī citus miesas bojājumu nodarīšanai izmantojamus priekšmetus, &mdash;<br>

<br>
soda ar brīvības atņemšanu uz laiku līdz septiņiem gadiem un policijas kontroli uz laiku līdz trim gadiem.<br>

<br>
231.^1 pants. Apzināti nepatiess paziņojums par sprāgstošas, indīgas, radioaktīvas vai bakterioloģiskas vielas vai materiālu vai spridzināmās ietaises ievietošanu vai novietošanu<br>

<br>
Par apzināti nepatiesu paziņojumu par sprāgstošas, indīgas, radioaktīvas vai bakterioloģiskas vielas vai materiālu vai spridzināmās ietaises ievietošanu iestādē, uzņēmumā vai citā objektā vai novietošanu iestādes, uzņēmuma vai cita objekta ārpusē &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz simt minimālajām mēnešalgām.<br>

<br>
(25.04.2002. likuma redakcijā, kas stājas spēkā no 23.05.2002.)<br>

<br>
232.pants. Psihiski slimo personu iesaistīšana noziedzīgā nodarījumā<br>

<br>
Par personas iesaistīšanu noziedzīgā nodarījumā, zinot, ka tā sirgst ar psihiskiem traucējumiem, &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz simt minimālajām mēnešalgām.<br>

<br>
233.pants. Ieroču, munīcijas un sprāgstošu vielu neatļauta izgatavošana, iegādāšanās, glabāšana un realizēšana<br>

<br>
(1) Par aukstā ieroča neatļautu izgatavošanu, nēsāšanu, pārsūtīšanu vai realizēšanu &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(2) Par šaujamieroča vai munīcijas realizēšanas noteikumu pārkāpšanu &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām, atņemot tiesības veikt zināma veida uzņēmējdarbību uz laiku līdz pieciem gadiem vai bez tā.<br>

<br>
(3) Par šaujamieroča, munīcijas, sprāgstošas vielas vai spridzināmās ietaises izgatavošanu, iegādāšanos, glabāšanu, nēsāšanu, pārsūtīšanu vai realizēšanu bez attiecīgas atļaujas &mdash;<br>

<br>
soda ar brīvības atņemšanu uz laiku līdz desmit gadiem vai ar arestu, atņemot tiesības veikt zināma veida uzņēmējdarbību uz laiku no diviem līdz pieciem gadiem vai bez tā.<br>

<br>
234.pants. Speciālo līdzekļu neatļauta izgatavošana, iegādāšanās, nēsāšana un realizēšana<br>

<br>
(1) Par gāzes pistoles (revolvera) vai tai paredzētu, ar kairinošas iedarbības vielām pildītu patronu izgatavošanu, iegādāšanos, nēsāšanu vai realizēšanu bez attiecīgas atļaujas &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
(2) Par gāzes pistoles (revolvera) vai tai paredzētu, ar kairinošas iedarbības vielām pildītu patronu realizēšanas noteikumu pārkāpšanu &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz astoņdesmit minimālajām mēnešalgām, atņemot tiesības veikt zināma veida uzņēmējdarbību uz laiku līdz trim gadiem vai bez tā.<br>

<br>
235.pants. Personas atbrīvošana no kriminālatbildības par ieroča, munīcijas, sprāgstošu vielu un speciālā līdzekļa izgatavošanu, iegādāšanos, nēsāšanu un glabāšanu<br>

<br>
Personu, kas labprātīgi nodevusi bez attiecīgas atļaujas izgatavotu, iegādātu, nēsātu vai glabātu ieroci, munīciju, sprāgstošu vielu vai speciālo līdzekli, atbrīvo no kriminālatbildības, ja tās darbībās nav cita nozieguma sastāva.<br>

<br>
236.pants. Šaujamieroču un munīcijas nevērīga glabāšana, nēsāšana, pārvadāšana un pārsūtīšana<br>

<br>
(1) Par šaujamieroča vai munīcijas nevērīgu glabāšanu, nēsāšanu, pārvadāšanu vai pārsūtīšanu, pārkāpjot noteikumus, ja ar to citai personai radīta iespēja iegūt šo ieroci vai munīciju, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz piecdesmit minimālajām mēnešalgām, atņemot tiesības veikt zināma veida uzņēmējdarbību uz laiku līdz trim gadiem.<br>

<br>
(2) Par tādu pašu nodarījumu, ja tas izraisījis smagas sekas, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām, atņemot tiesības veikt zināma veida uzņēmējdarbību uz laiku līdz pieciem gadiem.<br>

<br>
237.pants. Šaujamieroču pielietošanas nosacījumu un kārtības pārkāpšana<br>

<br>
Par šaujamieroču pielietošanas nosacījumu vai kārtības pārkāpšanu, ja to izdarījusi persona, kam atļauts iegādāties, glabāt vai nēsāt šaujamieročus, un ja pārkāpšana izraisījusi smagas sekas, &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar piespiedu darbu, vai ar naudas sodu līdz simt minimālajām mēnešalgām.<br>

<br>
238.pants. Ražošanas drošības un tehniskās disciplīnas noteikumu pārkāpšana<br>

<br>
(1) Par ražošanas drošības un tehniskās disciplīnas noteikumu pārkāpšanu celtniecības darbos vai darbos, kas saistīti ar spridzināšanu, vai ar eksploziju apdraudētos uzņēmumos (uzņēmējsabiedrībās), ja tā izraisījusi smagas sekas, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par tādām pašām darbībām, ja tās izdarījusi persona, kura ir atbildīga par ražošanas drošības vai tehniskās disciplīnas noteikumu ievērošanu, &mdash;<br>

<br>
soda ar brīvības atņemšanu uz laiku līdz astoņiem gadiem.<br>

<br>
239.pants. Būvniecības noteikumu pārkāpšana<br>

<br>
(1) Par celtņu, tiltu, ceļu pārvadu un citu būvju celtniecības normu un noteikumu pārkāpšanu, ja tā rezultātā sabrukusi būve vai tās daļa, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās izraisījušas smagas sekas, &mdash;<br>

<br>
soda ar brīvības atņemšanu uz laiku līdz astoņiem gadiem.<br>

<br>
240.pants. Ugunsdrošības noteikumu pārkāpšana<br>

<br>
(1) Par ugunsdrošības noteikumu tīšu pārkāpšanu, ja tā izdarīta atkārtoti gada laikā, &mdash;<br>

<br>
soda ar arestu vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
(2) Par ugunsdrošības noteikumu tīšu pārkāpšanu, ja to izdarījusi persona, kura ir atbildīga par šo noteikumu ievērošanu, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
241.pants. Patvaļīga piekļūšana datorsistēmai<br>

<br>
(1) Par patvaļīgu piekļūšanu automatizētai datorsistēmai, ja ar to nepiederīgai personai radīta iespēja iepazīties ar sistēmā ievietoto informāciju, &mdash;<br>

<br>
soda ar arestu vai ar naudas sodu līdz astoņdesmit minimālajām mēnešalgām.<br>

<br>
(2) Par tādām pašām darbībām, ja tās saistītas ar datortehnikas programmatūras aizsardzības līdzekļu pārvarēšanu vai ar pieslēgšanos sakaru līnijām, &mdash;<br>

<br>
soda ar brīvības atņemšanu uz laiku līdz vienam gadam vai ar naudas sodu līdz simt piecdesmit minimālajām mēnešalgām.<br>

<br>
242.pants. Datortehnikas programmatūras neatļauta iegūšana<br>

<br>
(1) Par datortehnikas programmatūras, faila vai datortehnikas atmiņā esošās datu bāzes neatļautu kopēšanu, ja ar to radīts būtisks kaitējums, &mdash;<br>

<br>
soda ar arestu vai ar naudas sodu līdz astoņdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai ja tās saistītas ar datortehnikas programmatūras aizsardzības līdzekļu pārvarēšanu vai ar pieslēgšanos sakaru līnijām, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz simt piecdesmit minimālajām mēnešalgām.<br>

<br>
243.pants. Datortehnikas programmatūras bojāšana<br>

<br>
Par automatizētā datorsistēmā ievietotās informācijas neatļautu modifikāciju, grozīšanu, bojāšanu vai iznīcināšanu vai apzināti nepatiesas informācijas ievadīšanu automatizētā sistēmā, vai informācijas nesēju, datortehnikas programmatūras vai aizsardzības sistēmu apzinātu bojāšanu vai iznīcināšanu, ja ar to radīts būtisks kaitējums, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt piecdesmit minimālajām mēnešalgām.<br>

<br>
244.pants. Datora vīrusa izplatīšana<br>

<br>
(1) Par datora vīrusa, tas ir, tāda programmas līdzekļa apzinātu izplatīšanu, kas izraisa datortehnikas programmatūras vai informācijas nesankcionētu iznīcināšanu vai grozīšanu vai kas sabojā informējošo iekārtu vai sagrauj aizsardzības sistēmu, vai par jauna veida vīrusa ievadīšanu datortehnikas programmatūras vidē &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz divsimt minimālajām mēnešalgām.<br>

<br>
(2) Par tādām pašām darbībām, ja ar tām radīts būtisks kaitējums, &mdash;<br>

<br>
soda ar brīvības atņemšanu uz laiku līdz desmit gadiem.<br>

<br>
245.pants. Informācijas sistēmas drošības noteikumu pārkāpšana<br>

<br>
Par saskaņā ar informācijas režīmu vai tās aizsardzību izstrādātu informācijas glabāšanas un apstrādes noteikumu vai citu informācijas datorsistēmas drošības noteikumu pārkāpšanu, ko izdarījusi persona, kura ir atbildīga par šo noteikumu ievērošanu, ja tas bijis par iemeslu informācijas nolaupīšanai, iznīcināšanai vai bojāšanai vai ja ar to radīts cits būtisks kaitējums, &mdash;<br>

<br>
soda ar brīvības atņemšanu uz laiku līdz diviem gadiem vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
246.pants. Ātri uzliesmojošu vielu un priekšmetu, kā arī kodīgu vielu neatļauta pārsūtīšana<br>

<br>
Par ātri uzliesmojošu vielu vai priekšmetu, kā arī kodīgu vielu neatļautu pārsūtīšanu, ja tā izraisījusi smagas sekas, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
247.pants. Ātri uzliesmojošu vielu un priekšmetu neatļauta pārvadāšana gaisa kuģī<br>

<br>
(1) Par ātri uzliesmojošu vielu vai priekšmetu neatļautu pārvadāšanu gaisa kuģī &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās izraisījušas smagas sekas, &mdash;<br>

<br>
soda ar brīvības atņemšanu uz laiku no trim līdz desmit gadiem.<br>

<br>
248.pants. Indīgu un stipri iedarbīgu vielu neatļauta izgatavošana, iegādāšanās, glabāšana, realizēšana un pārsūtīšana<br>

<br>
(1) Par indīgu vai stipri iedarbīgu vielu, kas nav narkotiskās vai psihotropās vielas, izgatavošanu, iegādāšanos, glabāšanu vai realizēšanu bez attiecīgas atļaujas, kā arī par noteikumu pārkāpšanu attiecībā uz šādu vielu izgatavošanu, glabāšanu, izsniegšanu, uzskaiti, pārvadāšanu vai pārsūtīšanu &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar naudas sodu līdz divdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz piecdesmit minimālajām mēnešalgām.<br>

<br>
(3) Par šā panta pirmajā daļā paredzēto vielu neatļautu izgatavošanu, iegādāšanos vai realizēšanu, ja tā izraisījusi smagas sekas, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
249.pants. Narkotisko un psihotropo vielu ražošanas, iegādāšanās, glabāšanas, uzskaites, izsniegšanas, pārvadāšanas un pārsūtīšanas noteikumu pārkāpšana<br>

<br>
(1) Par narkotisko vai psihotropo vielu ražošanas, iegādāšanās, glabāšanas, uzskaites, izsniegšanas, pārvadāšanas vai pārsūtīšanas noteikumu pārkāpšanu &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām, atņemot tiesības uz zināmu nodarbošanos uz laiku līdz trim gadiem vai bez tā.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz astoņdesmit minimālajām mēnešalgām.<br>

<br>
250.pants. Narkotisko un psihotropo vielu neatļauta izsniegšana<br>

<br>
Par receptes izrakstīšanu bez medicīniskās nepieciešamības vai cita dokumenta nelikumīgu izrakstīšanu narkotiskas vai psihotropas vielas saņemšanai, kā arī par narkotiskas vai psihotropas vielas izsniegšanu bez receptes vai cita dokumenta vai zinot, ka recepte vai cits dokuments ir fiktīvs vai nelikumīgi izrakstīts, ja šādas darbības izdarītas mantkārīgā nolūkā vai citas personiskas ieinteresētības dēļ vai ja tās izdarītas atkārtoti gada laikā, &mdash;<br>

<br>
soda ar brīvības atņemšanu uz laiku no viena gada līdz pieciem gadiem, atņemot tiesības uz zināmu nodarbošanos uz laiku līdz pieciem gadiem.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā 23.05.2002.)<br>

<br>
251.pants. Pamudināšana lietot narkotiskās un psihotropās vielas<br>

<br>
(1) Par pamudināšanu lietot narkotiskās vai psihotropās vielas vai telpu nodošanu šo vielu lietošanai &mdash;<br>

<br>
soda ar brīvības atņemšanu uz laiku no viena gada līdz pieciem gadiem.<br>

<br>
(2) Par tādām pašām darbībām, ja tās izdarītas atkārtoti vai pret nepilngadīgo, psihiski slimo vai personu, kas pakļauta narkoloģiskai ārstēšanai vai kas atradusies materiālā vai citādā atkarībā no vainīgā, vai ja narkotiskajām vai psihotropajām vielām pievienotas tādas vielas, kas pastiprina to iedarbību, &mdash;<br>

<br>
soda ar brīvības atņemšanu uz laiku no trim līdz astoņiem gadiem.<br>

<br>
(3) Par pamudināšanu lietot narkotiskās vai psihotropās vielas, ja šo vielu lietošana izraisījusi smagas sekas, &mdash;<br>

<br>
soda ar brīvības atņemšanu uz laiku no astoņiem līdz piecpadsmit gadiem.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā 23.05.2002.)<br>

<br>
252.pants. Narkotisko un psihotropo vielu ievadīšana pret personas gribu<br>

<br>
(1) Par narkotisko vai psihotropo vielu ievadīšanu citai personai vai to pievienošanu citas personas ēdienam vai dzērienam pret šīs personas gribu vai tai nezinot &mdash;<br>

<br>
soda ar brīvības atņemšanu uz laiku no trim līdz astoņiem gadiem.<br>

<br>
(2) Par tādām pašām darbībām, ja narkotiskajām vai psihotropajām vielām pievienotas tādas vielas, kas pastiprina to iedarbību, &mdash;<br>

<br>
soda ar brīvības atņemšanu uz laiku no pieciem līdz desmit gadiem.<br>

<br>
(3) Par šā panta pirmajā vai otrajā daļā paredzētajām darbībām, ja tās izdarītas pret nepilngadīgo vai lietojot vardarbību, vai draudot lietot vardarbību vai ja tās izraisījušas smagas sekas, &mdash;<br>

<br>
soda ar brīvības atņemšanu uz laiku no astoņiem līdz piecpadsmit gadiem.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā 23.05.2002.)<br>

<br>
253.pants. Narkotisko un psihotropo vielu neatļauta izgatavošana, iegādāšanās, glabāšana, pārvadāšana un pārsūtīšana<br>

<br>
(1) Par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu bez nolūka tās realizēt &mdash;<br>

<br>
soda ar brīvības atņemšanu uz laiku līdz pieciem gadiem, konfiscējot mantu vai bez mantas konfiskācijas, un ar policijas kontroli uz laiku līdz trim gadiem.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās vai persona, kas agrāk izdarījusi narkotisko vai psihotropo vielu nolaupīšanu, vai ja tās izdarītas ar narkotiskajām vai psihotropajām vielām lielā apmērā, &mdash;<br>

<br>
soda ar brīvības atņemšanu uz laiku no pieciem līdz desmit gadiem, konfiscējot mantu vai bez mantas konfiskācijas, un ar policijas kontroli uz laiku līdz trim gadiem.<br>

<br>
(17.10.2002. likuma redakcijā, kas stājas spēkā 20.11.2002.)<br>

<br>
253.^1 pants. Narkotisko un psihotropo vielu neatļauta izgatavošana, iegādāšanās, glabāšana, pārvadāšana un pārsūtīšana realizācijas nolūkā un neatļauta realizēšana<br>

<br>
(1) Par narkotisko vai psihotropo vielu neatļautu izgatavošanu, iegādāšanos, glabāšanu, pārvadāšanu vai pārsūtīšanu realizācijas nolūkā vai par narkotisko vai psihotropo vielu neatļautu realizēšanu &mdash;<br>

<br>
soda ar brīvības atņemšanu uz laiku no pieciem līdz desmit gadiem, konfiscējot mantu vai bez mantas konfiskācijas, un ar policijas kontroli uz laiku līdz trim gadiem.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās vai persona, kas agrāk izdarījusi narkotisko vai psihotropo vielu nolaupīšanu, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem, konfiscējot mantu vai bez mantas konfiskācijas, un ar policijas kontroli uz laiku līdz trim gadiem.<br>

<br>
(3) Par tādām pašām darbībām, ja tās izdarījusi organizēta grupa vai ja tās izdarītas ar narkotiskajām vai psihotropajām vielām lielā apmērā, kā arī par narkotisko vai psihotropo vielu realizāciju nepilngadīgai personai, izglītības iestādēs vai to teritorijā, restorānos, kafejnīcās, bāros, publiskās izklaides vai svētku pasākumu norises vietās &mdash;<br>

<br>
soda ar brīvības atņemšanu uz laiku no astoņiem līdz piecpadsmit gadiem, konfiscējot mantu, un ar policijas kontroli uz laiku līdz trim gadiem.<br>

<br>
(17.10.2002. likuma redakcijā, kas stājas spēkā 20.11.2002.)<br>

<br>
253.^2 pants. Narkotisko un psihotropo vielu neatļauta iegādāšanās, glabāšana un realizēšana nelielā apmērā un narkotisko un psihotropo vielu lietošana bez ārsta nozīmējuma<br>

<br>
(1) Par narkotisko vai psihotropo vielu neatļautu iegādāšanos vai glabāšanu nelielā apmērā bez nolūka tās realizēt vai narkotisko un psihotropo vielu lietošanu bez ārsta nozīmējuma, ja tā izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz diviem gadiem vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(2) Par narkotisko vai psihotropo vielu neatļautu realizēšanu nelielā apmērā &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar piespiedu darbu, vai ar naudas sodu līdz astoņdesmit minimālajām mēnešalgām.<br>

<br>
(17.10.2002. likuma redakcijā, kas stājas spēkā 20.11.2002.)<br>

<br>
254.pants. Personas atbrīvošana no kriminālatbildības par narkotisko un psihotropo vielu iegādāšanos, glabāšanu, pārvadāšanu un pārsūtīšanu<br>

<br>
Persona, kura labprātīgi nodevusi narkotiskās vai psihotropās vielas vai labprātīgi paziņojusi par to iegādāšanos, glabāšanu, pārvadāšanu vai pārsūtīšanu, tiek atbrīvota no kriminālatbildības par šo vielu lietošanu, iegādāšanos, glabāšanu, pārvadāšanu vai pārsūtīšanu.<br>

<br>
(17.10.2002. likuma redakcijā, kas stājas spēkā 20.11.2002.)<br>

<br>
255.pants. Narkotisko un psihotropo vielu neatļautai izgatavošanai paredzētu iekārtu un vielu (prekursoru) izgatavošana, iegādāšanās, glabāšana, pārvadāšana, pārsūtīšana un realizēšana<br>

<br>
(1) Par narkotisko vai psihotropo vielu neatļautai izgatavošanai paredzētu iekārtu, ierīču, priekšmetu, materiālu vai vielu (prekursoru) izgatavošanu, iegādāšanos, glabāšanu, pārvadāšanu vai pārsūtīšanu &mdash;<br>

<br>
soda ar brīvības atņemšanu uz laiku no viena gada līdz trim gadiem.<br>

<br>
(2) Par tādām pašām darbībām, ja tās izdarītas nolūkā realizēt šīs iekārtas, ierīces, priekšmetus, materiālus vai vielas (prekursorus), vai par narkotisko vai psihotropo vielu neatļautai izgatavošanai paredzētu iekārtu, ierīču, priekšmetu, materiālu vai vielu (prekursoru) realizēšanu &mdash;<br>

<br>
soda ar brīvības atņemšanu uz laiku no trim līdz desmit gadiem, konfiscējot mantu vai atņemot tiesības uz zināmu nodarbošanos uz laiku no diviem līdz pieciem gadiem vai bez tā.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
256.pants. Narkotiskās vielas saturošu augu neatļauta sēšana un audzēšana<br>

<br>
(1) Par narkotiskās vielas saturošu augu neatļautu sēšanu vai audzēšanu, ja tā izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz piecdesmit minimālajām mēnešalgām.<br>

<br>
(2) Par narkotiskās vielas saturošu augu neatļautu sēšanu vai audzēšanu lielās platībās &mdash;<br>

<br>
soda ar brīvības atņemšanu uz laiku no viena gada līdz pieciem gadiem, konfiscējot mantu vai bez mantas konfiskācijas.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
XXI nodaļa<br>
Noziedzīgi nodarījumi pret satiksmes drošību<br>

<br>
257.pants. Dzelzceļa, ūdens un gaisa transporta kustības drošības un ekspluatācijas noteikumu pārkāpšana<br>

<br>
(1) Par dzelzceļa, ūdens vai gaisa transporta kustības drošības vai ekspluatācijas noteikumu pārkāpšanu vai par tehniski bojāta dzelzceļa, ūdens vai gaisa transportlīdzekļa apzinātu laišanu ekspluatācijā, ko izdarījis transporta darbinieks, ja tā būtiski traucējusi transporta darbu, &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz simt minimālajām mēnešalgām.<br>

<br>
(2) Par tādu pašu nodarījumu, ja tas izraisījis katastrofu, avāriju vai citas smagas sekas, &mdash;<br>

<br>
soda ar brīvības atņemšanu uz laiku no trim līdz piecpadsmit gadiem.<br>

<br>
258.pants. Satiksmes ceļu un dzelzceļa, ūdens un gaisa transportlīdzekļu bojāšana<br>

<br>
(1) Par satiksmes ceļu, ceļu būvju vai ierīču, dzelzceļa, ūdens vai gaisa transportlīdzekļu, transporta telekomunikāciju tīklu vai signalizācijas līdzekļu, elektroniskās vai sakaru iekārtas tīšu iznīcināšanu, bojāšanu vai citādām tīšām darbībām, kuru rezultātā tie kļuvuši nederīgi ekspluatācijai, kā arī tad, ja minētās darbības izraisījušas traucējumus transporta darbā, &mdash;<br>

<br>
soda ar brīvības atņemšanu uz laiku līdz desmit gadiem.<br>

<br>
(2) Par tādām pašām darbībām, ja tās izraisījušas katastrofu, avāriju vai citas smagas sekas, &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem, konfiscējot mantu vai bez mantas konfiskācijas.<br>

<br>
259.pants. Vilciena patvarīga apturēšana<br>

<br>
(1) Par vilciena patvarīgu apturēšanu bez vajadzības ar trauksmes bremzi, atvienojot bremžu gaisa maģistrāli vai citādi, ja tas traucējis vilciena normālu kustību, &mdash;<br>

<br>
soda ar arestu vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(2) Par tādām pašām darbībām, ja tās izraisījušas katastrofu, ritošā sastāva bojājumus vai citas smagas sekas, &mdash;<br>

<br>
soda ar brīvības atņemšanu uz laiku līdz septiņiem gadiem vai ar naudas sodu līdz simt divdesmit minimālajām mēnešalgām.<br>

<br>
260.pants. Ceļu satiksmes noteikumu un transportlīdzekļu ekspluatācijas noteikumu pārkāpšana<br>

<br>
(1) Par ceļu satiksmes noteikumu vai transportlīdzekļu ekspluatācijas noteikumu pārkāpšanu, ja to izdarījusi persona, kas vada transportlīdzekli, un ja tās rezultātā cietušajam nodarīts viegls miesas bojājums ar veselības traucējumu vai vidēja smaguma miesas bojājums, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz sešdesmit minimālajām mēnešalgām, atņemot transportlīdzekļa vadīšanas tiesības uz laiku līdz pieciem gadiem vai bez tā.<br>

<br>
(2) Par šā panta pirmajā daļā norādīto noteikumu pārkāpšanu, ja to izdarījusi persona, kas vada transportlīdzekli, un ja tās rezultātā cietušajam nodarīts smags miesas bojājums vai tā izraisījusi cilvēka nāvi, &mdash;<br>

<br>
soda ar brīvības atņemšanu uz laiku līdz desmit gadiem, atņemot transportlīdzekļa vadīšanas tiesības uz laiku līdz pieciem gadiem vai bez tā.<br>

<br>
(3) Par šā panta pirmajā vai otrajā daļā paredzēto nodarījumu, ja tas izdarīts alkoholisko dzērienu, narkotisko, psihotropo vai citu apreibinošu vielu iespaidā, &mdash;<br>

<br>
soda ar brīvības atņemšanu uz laiku no trim līdz piecpadsmit gadiem, atņemot transportlīdzekļa vadīšanas tiesības uz laiku līdz pieciem gadiem.<br>

<br>
261.pants. Transportlīdzekļa jēdziens<br>

<br>
Ar transportlīdzekļiem, kas norādīti šā likuma 260., 262.-265.pantā, jāsaprot visu veidu automobiļi, traktori un citas pašgājējas mašīnas, tramvaji, trolejbusi, motocikli un citi mehāniskie transportlīdzekļi, kas pārvietojas ar savu enerģijas avotu, izņemot transportlīdzekļus ar iekšdedzes dzinēju, kura darba tilpums ir mazāks par 50 kubikcentimetriem.<br>

<br>
262.pants. Transportlīdzekļa vadīšana alkoholisko dzērienu, narkotisko, psihotropo un citu apreibinošu vielu iespaidā<br>

<br>
Par transportlīdzekļa vadīšanu, kā arī par transportlīdzekļa praktiskās vadīšanas apmācību alkoholisko dzērienu, narkotisko, psihotropo vai citu apreibinošu vielu iespaidā, ja tas izdarīts atkārtoti gada laikā, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām, atņemot transportlīdzekļa vadīšanas tiesības uz laiku līdz pieciem gadiem.<br>

<br>
263.pants. Tehniski bojātu transportlīdzekļu laišana ekspluatācijā<br>

<br>
Par tehniski bojātu transportlīdzekļu apzinātu laišanu ekspluatācijā vai kustības drošību garantējošo citādu to ekspluatācijas noteikumu pārkāpšanu, ko izdarījusi persona, kura ir atbildīga par transportlīdzekļu tehnisko stāvokli vai ekspluatāciju, ja tas izraisījis šā likuma 260.pantā norādītās sekas, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām, atņemot tiesības uz zināmu nodarbošanos uz laiku līdz pieciem gadiem.<br>

<br>
264.pants. Pieļaušana vadīt transportlīdzekļus personām, kas atrodas alkoholisko dzērienu, narkotisko, psihotropo un citu apreibinošu vielu iespaidā<br>

<br>
Par pieļaušanu vadīt transportlīdzekli personai, kas ir alkoholisko dzērienu, narkotisko, psihotropo vai citu apreibinošu vielu iespaidā, ja izraisītas šā likuma 260.pantā norādītās sekas, personu, kura ir atbildīga par transportlīdzekļu tehnisko stāvokli vai ekspluatāciju, &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar piespiedu darbu, vai ar naudas sodu līdz simt divdesmit minimālajām mēnešalgām, atņemot tiesības uz zināmu nodarbošanos uz laiku līdz pieciem gadiem vai bez tā.<br>

<br>
265.pants. Transportlīdzekļa reģistrācijas dokumenta, agregāta un reģistrācijas numura zīmes nelikumīga izgatavošana, realizēšana, izsniegšana, viltošana, iznīcināšana un nolaupīšana<br>

<br>
(1) Par transportlīdzekļa reģistrācijas dokumenta, agregāta vai reģistrācijas numura zīmes nelikumīgu izgatavošanu, realizēšanu, izsniegšanu, viltošanu vai iznīcināšanu &mdash;<br>

<br>
soda ar brīvības atņemšanu uz laiku līdz četriem gadiem vai ar arestu, vai ar piespiedu darbu, vai ar naudas sodu līdz sešdesmit minimālajām mēnešalgām.<br>

<br>
(2) Par transportlīdzekļa reģistrācijas dokumenta vai reģistrācijas numura zīmes nolaupīšanu &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz astoņdesmit minimālajām mēnešalgām.<br>

<br>
(3) Par šā panta pirmajā vai otrajā daļā paredzētajām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku līdz astoņiem gadiem vai ar naudas sodu līdz simt piecdesmit minimālajām mēnešalgām.<br>

<br>
266.pants. Transporta kustības noteikumu pārkāpšana<br>

<br>
Par transporta kustības kārtības vai drošības aizsardzības noteikumu pārkāpšanu, ja tā izraisījusi smagas sekas, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
267.pants. Kuģa nosaukuma nepaziņošana kuģu sadursmes gadījumā<br>

<br>
Par sava kuģa nosaukuma un reģistrācijas ostas, kā arī atiešanas vietas vai galamērķa nepaziņošanu citam kuģim, kas sadūries ar viņa kuģi, kaut gan bija iespēja sniegt šīs ziņas, kapteini &mdash;<br>

<br>
soda ar arestu vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
268.pants. Gaisa un ūdens transportlīdzekļa sagrābšana<br>

<br>
(1) Par gaisa vai ūdens transportlīdzekļa, izņemot mazgabarīta transportlīdzekļus, sagrābšanu uz zemes, ūdeņos vai lidojumā &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem.<br>

<br>
(2) Par tādām pašām darbībām, ja tās izdarījusi personu grupa pēc iepriekšējas vienošanās vai ja tās izdarītas, lietojot vardarbību vai piedraudot ar vardarbību, vai ja tās izraisījušas avāriju vai citas smagas sekas, &mdash;<br>

<br>
soda ar brīvības atņemšanu uz laiku no desmit līdz septiņpadsmit gadiem.<br>

<br>
(3) Par šā panta pirmajā un otrajā daļā paredzētajām darbībām, ja tās izraisījušas cilvēka nāvi, &mdash;<br>

<br>
soda ar brīvības atņemšanu uz laiku no divpadsmit līdz divdesmit gadiem.<br>

<br>
XXII nodaļa<br>
Noziedzīgi nodarījumi pret pārvaldības kārtību<br>

<br>
269.pants. Uzbrukums varas pārstāvim un citai valsts amatpersonai<br>

<br>
(1) Par uzbrukumu varas pārstāvim vai citai valsts amatpersonai sakarā ar tās likumisku dienesta darbību, kā arī par uzbrukumu personai sakarā ar tās līdzdalību noziedzīga vai cita prettiesiska nodarījuma novēršanā vai pārtraukšanā &mdash;<br>

<br>
soda ar brīvības atņemšanu uz laiku līdz septiņiem gadiem vai ar arestu.<br>

<br>
(2) Par tādām pašām darbībām, ja uzbrukuma rezultātā nodarīti smagi miesas bojājumi vai izraisītas citas smagas sekas vai ja uzbrukumu izdarījusi organizēta grupa, &mdash;<br>

<br>
soda ar brīvības atņemšanu uz laiku no pieciem līdz trīspadsmit gadiem.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
270.pants. Pretošanās varas pārstāvim un citai valsts amatpersonai<br>

<br>
(1) Par pretošanos varas pārstāvim vai citai valsts amatpersonai, ja tā izpilda tai uzliktos dienesta pienākumus, vai par pretošanos personai, ja tā piedalās noziedzīga vai cita prettiesiska nodarījuma novēršanā vai pārtraukšanā, vai par šo personu piespiešanu izpildīt acīmredzami prettiesiskas darbības, ja pretošanās vai piespiešana izdarīta, lietojot vardarbību vai piedraudot ar vardarbību, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz sešdesmit minimālajām mēnešalgām.<br>

<br>
(2) Par tādām pašām darbībām, ja tās izdarījusi personu grupa, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
271.pants. Varas pārstāvja un citas valsts amatpersonas goda un cieņas aizskaršana<br>

<br>
Par neslavas celšanu varas pārstāvim vai citai valsts amatpersonai vai to goda aizskaršanu sakarā ar šīm personām uzlikto pienākumu pildīšanu &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz sešdesmit minimālajām mēnešalgām.<br>

<br>
272.pants. Pieprasītās informācijas nesniegšana un nepatiesu ziņu sniegšana<br>

<br>
(1) Par pieprasītās informācijas savlaicīgu nesniegšanu valsts institūcijai, kas ar likumu pilnvarota pieprasīt informāciju, ja tā izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz trīsdesmit minimālajām mēnešalgām.<br>

<br>
(2) Par apzināti nepatiesu ziņu sniegšanu valsts institūcijai, kas ar likumu pilnvarota pieprasīt informāciju, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz piecdesmit minimālajām mēnešalgām.<br>

<br>
273.pants. Valsts amatpersonas nosaukuma un varas patvaļīga piesavināšanās<br>

<br>
Par valsts amatpersonas nosaukuma vai varas patvaļīgu piesavināšanos nolūkā izdarīt noziedzīgu nodarījumu &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
274.pants. Dokumenta, zīmoga un spiedoga nolaupīšana un iznīcināšana<br>

<br>
(1) Par dokumenta, kas piešķir tiesības vai atbrīvo no pienākumiem, zīmoga vai spiedoga nolaupīšanu, noslēpšanu, tīšu iznīcināšanu vai bojāšanu, kā arī par nolaupītā dokumenta, zīmoga vai spiedoga izmantošanu vai realizēšanu &mdash;<br>

<br>
soda ar brīvības atņemšanu uz laiku līdz trim gadiem vai ar piespiedu darbu, vai ar naudas sodu līdz sešdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas mantkārīgā nolūkā vai ja tās radījušas būtisku kaitējumu valsts varai vai pārvaldības kārtībai vai ar likumu aizsargātām personas tiesībām un interesēm, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
275.pants. Dokumenta, zīmoga un spiedoga viltošana un viltota dokumenta, zīmoga un spiedoga realizēšana un izmantošana<br>

<br>
(1) Par dokumenta, kas piešķir tiesības vai atbrīvo no pienākumiem, zīmoga vai spiedoga viltošanu, kā arī par viltota dokumenta, zīmoga vai spiedoga realizēšanu vai izmantošanu &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai mantkārīgā nolūkā vai ja tās izdarījusi personu grupa pēc iepriekšējas vienošanās, vai ja tās radījušas būtisku kaitējumu valsts varai vai pārvaldības kārtībai vai ar likumu aizsargātām personas tiesībām un interesēm, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz sešdesmit minimālajām mēnešalgām.<br>

<br>
276.pants. Pasta sūtījuma nelikumīga atvēršana un iznīcināšana<br>

<br>
(1) Par pasta sūtījuma nelikumīgu atvēršanu vai iznīcināšanu &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
(2) Par tādām pašām darbībām, ja tās izdarījis pasta, dzelzceļa, ūdens vai gaisa transporta darbinieks, &mdash;<br>

<br>
soda ar brīvības atņemšanu uz laiku līdz četriem gadiem vai ar arestu, vai ar naudas sodu līdz astoņdesmit minimālajām mēnešalgām.<br>

<br>
277.pants. Neatļauta darbība ar arhīvu fondu dokumentiem<br>

<br>
(1) Par valsts arhīvu fondu, kā arī sabiedrisko, kooperatīvo vai konfesionālo organizāciju vai citu juridisko personu arhīvu fondu dokumentu vai tos aizstājošo kopiju neatļautu izvešanu ārpus Latvijas Republikas teritorijas, ja nav nolaupīšanas pazīmju, &mdash;<br>

<br>
soda ar brīvības atņemšanu uz laiku līdz vienam gadam vai ar naudas sodu līdz divdesmit minimālajām mēnešalgām.<br>

<br>
(2) Par valsts arhīvu fondu, kā arī sabiedrisko, kooperatīvo vai konfesionālo organizāciju vai citu juridisko personu arhīvu fondu dokumentu nolaupīšanu, neatļautu iznīcināšanu, sabojāšanu vai noslēpšanu, ja tā rezultātā radīts būtisks kaitējums valsts varai vai pārvaldības kārtībai vai ar likumu aizsargātām personas tiesībām un interesēm, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
278.pants. Pasta apmaksas zīmju viltošana<br>

<br>
Par pastmarku vai citu pasta apmaksas zīmju vai starptautisko pasta atbildes kuponu viltošanu, kā arī par viltotu vai lietotu pastmarku vai citu pasta apmaksas zīmju vai starptautisko pasta atbildes kuponu izmantošanu pasta sūtījumiem vai pārdošanu tādā pašā nolūkā &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
279.pants. Patvarība<br>

<br>
(1) Par kādas darbības izdarīšanu patvaļīgi, apejot normatīvajā aktā noteikto kārtību, ja šīs darbības tiesiskumu apstrīd valsts vai pašvaldības iestāde vai cita persona un ja šīs darbības rezultātā radīts būtisks kaitējums, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi personu grupa pēc iepriekšējas vienošanās, vai ja tās saistītas ar vardarbību vai vardarbības piedraudējumu, vai ja tās nodarījušas zaudējumus lielā apmērā,&mdash;<br>

<br>
soda ar brīvības atņemšanu uz laiku līdz pieciem gadiem vai ar arestu, vai ar naudas sodu līdz simt minimālajām mēnešalgām.<br>

<br>
(3) Par tādām pašām darbībām, ja tās saistītas ar ieroča vai sprāgstošu vielu lietošanu, &mdash;<br>

<br>
soda ar brīvības atņemšanu uz laiku līdz astoņiem gadiem.<br>

<br>
280.pants. Personas nodarbināšanas noteikumu pārkāpšana<br>

<br>
Par likumā paredzēto personas nodarbināšanas ierobežojumu vai noteikumu pārkāpšanu, ja to izdarījis darba devējs un ja tā izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
281.pants. Personas identitātes slēpšana<br>

<br>
(1) Par savas personas identitātes slēpšanu, uzturoties Latvijas Republikā bez pienācīga personību apliecinoša dokumenta vai izmantojot svešu vai viltotu personību apliecinošu dokumentu, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz četrdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas nolūkā izvairīties no kriminālatbildības vai nolūkā izdarīt noziedzīgu nodarījumu, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
282.pants. Izvairīšanās no iesaukuma obligātajā militārajā dienestā<br>

<br>
(1) Par obligātajam militārajam dienestam pakļautas personas izvairīšanos no iesaukuma dienestā, ja šī izvairīšanās ilgusi vairāk par desmit dienām, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz sešdesmit minimālajām mēnešalgām.<br>

<br>
(2) Par izvairīšanos no iesaukuma obligātajā militārajā dienestā, nodarot sev miesas bojājumus vai simulējot slimību, viltojot dokumentus vai citādi maldinot, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
282.^1 pants. Izvairīšanās no mobilizācijas<br>

<br>
(1) Par tīšu izvairīšanos no mobilizācijas, ja to izdarījusi persona, kura pakļauta mobilizācijai civilās aizsardzības pasākumu veikšanai, &mdash;<br>

<br>
soda ar brīvības atņemšanu uz laiku līdz trim gadiem vai ar piespiedu darbu.<br>

<br>
(2) Par tādām pašām darbībām, ja tās izdarījis rezerves karavīrs vai rezervists, &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu.<br>

<br>
(17.10.2002. likuma redakcijā, kas stājas spēkā 20.11.2002. Sk. Pārejas noteikumus.)<br>

<br>
282.^2 pants. Mobilizācijas darbību kavēšana un mobilizācijas pieprasījuma neizpildīšana<br>

<br>
(1) Par kompetentas valsts iestādes rīkojuma izpildes tīšu kavēšanu mobilizācijas laikā vai par pašvaldības rīkojuma izpildes tīšu kavēšanu, veicot civilās aizsardzības pasākumus, vai par citu mobilizācijas darbību vai mobilizācijas pieprasījuma tīšu neizpildīšanu &mdash;<br>

<br>
soda ar brīvības atņemšanu uz laiku līdz trim gadiem vai ar piespiedu darbu, vai ar naudas sodu līdz sešdesmit minimālajām mēnešalgām.<br>

<br>
(2) Par tādām pašām darbībām, ja ar tām radīts būtisks kaitējums, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
(17.10.2002. likuma redakcijā, kas stājas spēkā 20.11.2002. Sk. Pārejas noteikumus.)<br>

<br>
282.^3 pants. Izvairīšanās no alternatīvā dienesta pildīšanas<br>

<br>
(1) Par personas, kurai obligātais aktīvais militārais dienests aizstāts ar alternatīvo dienestu, izvairīšanos no ierašanās alternatīvā dienesta pildīšanas vietā vai no šā dienesta pildīšanas, ja tā ilgusi vairāk par desmit dienām, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz sešdesmit minimālajām mēnešalgām.<br>

<br>
(2) Par izvairīšanos no ierašanās alternatīvā dienesta pildīšanas vietā vai no šā dienesta pildīšanas, nodarot sev miesas bojājumus vai simulējot slimību, viltojot dokumentus vai citādi maldinot, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(17.10.2002. likuma redakcijā, kas stājas spēkā no 20.11.2002.)<br>

<br>
283.pants. Valsts robežas režīma pārkāpšana<br>

<br>
Par valsts robežas, pierobežas, pierobežas joslas, robežkontroles vai robežpārejas punktu režīma tīšu pārkāpšanu, ja tā izdarīta atkārtoti gada laikā, &mdash;<br>

<br>
soda ar arestu vai ar piespiedu darbu, vai ar naudas sodu līdz trīsdesmit minimālajām mēnešalgām.<br>

<br>
284. pants. Valsts robežas nelikumīga šķērsošana<br>

<br>
(1) Par valsts robežas šķērsošanu bez ceļošanas dokumenta vai attiecīgu institūciju atļaujas &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz sešdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt divdesmit minimālajām mēnešalgām.<br>

<br>
285.pants. Personas nelikumīga pārvietošana pāri valsts robežai<br>

<br>
(1) Par personas nelikumīgu pārvietošanu pāri valsts robežai, pārkāpjot robežas šķērsošanas noteikumus, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi valsts amatpersona, izmantojot savu dienesta stāvokli, &mdash;<br>

<br>
soda ar brīvības atņemšanu uz laiku līdz septiņiem gadiem, konfiscējot mantu vai bez mantas konfiskācijas.<br>

<br>
(3) Par tādām pašām darbībām, ja tās izdarījusi organizēta grupa vai ja tās izraisījušas smagas sekas, vai arī par liela personu skaita, tas ir, vienā gadījumā vairāk nekā piecu personu nelikumīgu pārvietošanu pāri valsts robežai &mdash;<br>

<br>
soda ar brīvības atņemšanu uz laiku no pieciem līdz desmit gadiem, konfiscējot mantu.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
286.pants. Latvijas valsts karoga neatļauta pacelšana uz kuģa<br>

<br>
Par Latvijas valsts karoga pacelšanu uz kuģa, ja uz to nav tiesību, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām, konfiscējot mantu vai bez mantas konfiskācijas.<br>

<br>
287.pants. Sarkanā Krusta un Sarkanā Pusmēness zīmju neatļauta lietošana<br>

<br>
Par Sarkanā Krusta un Sarkanā Pusmēness zīmju, kā arī Sarkanā Krusta un Sarkanā Pusmēness nosaukuma neatļautu lietošanu &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
288.pants. Telekomunikāciju iekārtu, radio un televīzijas raidītāju un pasta tehnoloģisko iekārtu bojāšana<br>

<br>
(1) Par telekomunikāciju iekārtas, radio vai televīzijas raidītāja vai pasta tehnoloģiskās iekārtas bojāšanu aiz neuzmanības, ja tas bijis par iemeslu attiecīgo sakaru darbības pārtraukšanai, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(2) Par telekomunikāciju iekārtas, radio vai televīzijas raidītāja vai pasta tehnoloģiskās iekārtas tīšu iznīcināšanu vai bojāšanu &mdash;<br>

<br>
soda ar brīvības atņemšanu uz laiku no trim līdz desmit gadiem.<br>

<br>
288.^1 pants. Radio un televīzijas programmu raidīšanai un izplatīšanai normatīvajos aktos paredzētās iekārtu uzstādīšanas un lietošanas kārtības pārkāpšana<br>

<br>
(1) Par radio vai televīzijas programmu raidīšanai vai izplatīšanai normatīvajos aktos paredzētās radioviļņus izstarojošo iekārtu, kā arī televīzijas vai skaņas apraides signālu izplatīšanas kabeļtīklu sistēmas uzstādīšanas vai lietošanas kārtības pārkāpšanu, ja tā izdarīta atkārtoti gada laikā vai ja tā bijusi par iemeslu radiosakaru pārtraukšanai vai traucējumiem citu elektromagnētisko lauku izstarojošo iekārtu normālai darbībai vai sabiedrisko radio vai televīzijas programmu uztveršanai, &mdash;<br>

<br>
soda ar arestu vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(2) Par radio vai televīzijas programmu raidīšanai vai izplatīšanai normatīvajos aktos paredzētās radioviļņus izstarojošo iekārtu, kā arī televīzijas vai skaņas apraides signālu izplatīšanas kabeļtīklu sistēmas uzstādīšanas vai lietošanas kārtības pārkāpšanu, ja tā radījusi būtisku kaitējumu valsts varai vai pārvaldības kārtībai, vai ar likumu aizsargātām personas tiesībām un interesēm, &mdash;<br>

<br>
soda ar brīvības atņemšanu uz laiku līdz trim gadiem vai ar piespiedu darbu, vai ar naudas sodu līdz simt minimālajām mēnešalgām.<br>

<br>
(31.10.2002. likuma redakcijā, kas stājas spēkā 01.01.2003.)<br>

<br>
XXIII nodaļa<br>
Noziedzīgi nodarījumi pret jurisdikciju<br>

<br>
289.pants. Pierādījumu viltošana<br>

<br>
(1) Par apzināti nepatiesu pierādījumu radīšanu vai apzinātu esošo pierādījumu slēpšanu, ja to izdarījis tiesnesis vai pirmstiesas izmeklēšanas izdarītājs, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas mantkārīgā nolūkā vai lietās par smagiem vai sevišķi smagiem noziegumiem, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
290.pants. Personas saukšana pie kriminālatbildības, zinot, ka tā nav vainīga<br>

<br>
(1) Par personas saukšanu pie kriminālatbildības, zinot, ka tā nav vainīga, ja to izdarījis pirmstiesas izmeklēšanas izdarītājs, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par tādām pašām darbībām, ja tās izdarītas mantkārīgā nolūkā vai ja tās saistītas ar apsūdzību smaga vai sevišķi smaga nozieguma izdarīšanā vai ar pierādījumu viltošanu, &mdash;<br>

<br>
soda ar brīvības atņemšanu uz laiku no trim līdz desmit gadiem.<br>

<br>
291.pants. Nelikumīga sprieduma un lēmuma taisīšana<br>

<br>
(1) Par apzināti nelikumīga sprieduma vai lēmuma taisīšanu, ja to izdarījis tiesnesis vai pirmstiesas izmeklēšanas izdarītājs, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par tādām pašām darbībām, ja tās izdarītas mantkārīgā nolūkā vai ja tās saistītas ar apsūdzību smaga vai sevišķi smaga nozieguma izdarīšanā vai ar pierādījumu viltošanu, &mdash;<br>

<br>
soda ar brīvības atņemšanu uz laiku no trim līdz desmit gadiem.<br>

<br>
292.pants. Apzināti nelikumīga apcietināšana<br>

<br>
Par apzināti nelikumīgu apcietināšanu, ja to izdarījis tiesnesis, &mdash;<br>

<br>
soda ar brīvības atņemšanu uz laiku līdz trim gadiem.<br>

<br>
293.pants. Apzināti nelikumīga aizturēšana un piespiedu atvešana<br>

<br>
Par apzināti nelikumīgu aizturēšanu vai piespiedu atvešanu, ja tā izdarīta mantkārīgā nolūkā vai aiz atriebības, vai citas personiskas intereses dēļ un ja to izdarījis tiesnesis vai pirmstiesas izmeklēšanas izdarītājs, &mdash;<br>

<br>
soda ar brīvības atņemšanu uz laiku līdz vienam gadam vai ar naudas sodu līdz divdesmit minimālajām mēnešalgām.<br>

<br>
294.pants. Piespiešana dot liecību<br>

<br>
Par piespiešanu dot liecību nopratināšanā, ja tā saistīta ar vardarbību, vardarbības piedraudējumu, ņirgāšanos par nopratināmo vai izdarīta citādā veidā un ja to izdarījis pirmstiesas izmeklēšanas izdarītājs, &mdash;<br>

<br>
soda ar brīvības atņemšanu uz laiku līdz desmit gadiem.<br>

<br>
294.^1 pants. Iejaukšanās lietu izmeklēšanā<br>

<br>
(1) Par jebkādu izziņas izdarītāja vai prokurora ietekmēšanu nolūkā likt šķēršļus vispusīgai, pilnīgai un objektīvai fizisko vai juridisko personu pieteikumos un paziņojumos par noziedzīgu nodarījumu norādīto apstākļu noskaidrošanai vai krimināllietu izmeklēšanai vai panākt nelikumīga lēmuma pieņemšanu &mdash;<br>

<br>
soda ar brīvības atņemšanu uz laiku līdz diviem gadiem vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās izdarījusi valsts amatpersona, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz astoņdesmit minimālajām mēnešalgām.<br>

<br>
(3) Par tādām pašām darbībām, ja tās izdarījusi organizēta grupa, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem.<br>

<br>
(25.04.2002. likuma redakcijā, kas stājas spēkā no 23.05.2002.)<br>

<br>
295.pants. Iejaukšanās lietu iztiesāšanā<br>

<br>
(1) Par tiesneša vai tiesas piesēdētāja jebkādu ietekmēšanu nolūkā likt šķēršļus vispusīgai, pilnīgai un objektīvai lietas iztiesāšanai vai panākt nelikumīga sprieduma vai lēmuma pieņemšanu un pasludināšanu &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās izdarījusi valsts amatpersona, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz astoņdesmit minimālajām mēnešalgām.<br>

<br>
(3) Par tādām pašām darbībām, ja tās izdarījusi organizēta grupa, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
296.pants. Tiesas sprieduma un lēmuma neizpildīšana<br>

<br>
Par tiesas sprieduma vai lēmuma tīšu neizpildīšanu vai izpildes kavēšanu &mdash;<br>

<br>
soda ar naudas sodu līdz sešdesmit minimālajām mēnešalgām.<br>

<br>
297.pants. Nepatiesa uzdošanās par apsūdzēto, tiesājamo, cietušo un liecinieku<br>

<br>
Personu, kura pirmstiesas izmeklēšanā vai tiesā nepatiesi uzdevusies par apsūdzēto, tiesājamo, cietušo vai liecinieku, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu.<br>

<br>
298.pants. Apzināti nepatiess ziņojums<br>

<br>
(1) Par apzināti nepatiesu ziņojumu par noziedzīga nodarījuma izdarīšanu nolūkā panākt krimināllietas ierosināšanu pret kādu personu &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās saistītas ar apsūdzību smaga vai sevišķi smaga nozieguma izdarīšanā vai ar neīstu apsūdzības pierādījumu radīšanu vai ja tās izdarītas mantkārīgā nolūkā, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
299.pants. Apzināti nepatiess paziņojums<br>

<br>
Par apzināti nepatiesu paziņojumu, deklarāciju vai iesniegumu notāram vai tiesu izpildītājam, ja paziņojuma, deklarācijas vai iesnieguma iesniegšana noteikta ar likumu, &mdash;<br>

<br>
soda ar brīvības atņemšanu uz laiku līdz vienam gadam vai ar naudas sodu līdz piecdesmit minimālajām mēnešalgām.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā no 20.11.2002.)<br>

<br>
300.pants. Apzināti nepatiesa liecība, atzinums un tulkojums<br>

<br>
(1) Par liecinieka vai cietušā apzināti nepatiesu liecību vai eksperta apzināti nepatiesu atzinumu, vai tulka apzināti nepatiesu tulkojumu pirmstiesas izmeklēšanā, tiesā, notāram vai tiesu izpildītājam &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz četrdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas, izmeklējot vai iztiesājot tiesā lietas par smagu vai sevišķi smagu noziegumu, vai ja tām bijušas smagas sekas, vai ja tās izdarītas mantkārīgā nolūkā, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā no 20.11.2002.)<br>

<br>
301.pants. Piespiešana dot nepatiesu liecību, atzinumu un tulkojumu<br>

<br>
(1) Par liecinieka, cietušā, aizdomās turētā, apsūdzētā, tiesājamā, eksperta vai tulka uzpirkšanu vai citādu nelikumīgu iespaidošanu nolūkā panākt, lai viņš dod nepatiesu liecību vai atzinumu vai izdara tulkojumu, vai atsakās no liecības vai atzinuma došanas vai tulkojuma izdarīšanas, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz simt divdesmit minimālajām mēnešalgām.<br>

<br>
(2) Par tādām pašām darbībām, ja tās saistītas ar vardarbību vai ar vardarbības piedraudējumu, &mdash;<br>

<br>
soda ar brīvības atņemšanu uz laiku līdz desmit gadiem.<br>

<br>
302.pants. Atteikšanās dot liecību, atzinumu un izdarīt tulkošanu<br>

<br>
(1) Par liecinieka vai cietušā nepamatotu atteikšanos pirmstiesas izmeklēšanas iestādē vai tiesā dot liecību &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
(2) Par eksperta vai tulka nepamatotu atteikšanos pirmstiesas izmeklēšanas iestādē vai tiesā pildīt viņam uzdotos pienākumus &mdash;<br>

<br>
soda ar naudas sodu līdz divdesmit minimālajām mēnešalgām.<br>

<br>
303.pants. Personas atbrīvošana no kriminālatbildības par atteikšanos dot liecību<br>

<br>
Par atteikšanos dot liecību no kriminālatbildības atbrīvojami apsūdzētā vai tiesājamā saderinātais, laulātais, vecāki, bērni, brāļi un māsas, vecvecāki un mazbērni.<br>

<br>
304.pants. Pirmstiesas izmeklēšanas datu izpaušana<br>

<br>
Par pirmstiesas izmeklēšanas datu izpaušanu bez prokurora vai izziņas izdarītāja atļaujas personu, kura ir bijusi brīdināta par šo ziņu neizpaušanu, &mdash;<br>

<br>
soda ar naudas sodu līdz desmit minimālajām mēnešalgām.<br>

<br>
305.pants. Personu speciālās procesuālās aizsardzības noteikumu pārkāpšana<br>

<br>
(1) Par likumā noteiktās personu speciālās procesuālās aizsardzības kārtības neievērošanu, kā arī par aizsargājamās personas identitātes datu vai atrašanās vietas izpaušanu, ko izdarījusi persona, kurai sakarā ar dienesta pienākumu pildīšanu vai citiem apstākļiem ir bijusi zināma informācija par speciāli procesuāli aizsargājamo personu un kura ir bijusi brīdināta par šo ziņu neizpaušanu, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz sešdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas mantkārīgā nolūkā,&mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(3) Par šā panta pirmajā vai otrajā daļā paredzētajām darbībām, ja to rezultātā iestājusies cilvēka nāve vai izraisītas citas smagas sekas, &mdash;<br>

<br>
soda ar brīvības atņemšanu uz laiku līdz desmit gadiem.<br>

<br>
306.pants. Pierādījumu neizdošana<br>

<br>
Par priekšmetu, dokumentu vai citu materiālu, kam var būt pierādījumu nozīme krimināllietā, tīšu neizdošanu, ja tos personai, kas nav aizdomās turētais, apsūdzētais vai tiesājamais, pieprasījusi izdot pirmstiesas izmeklēšanas iestāde vai tiesa, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
307.pants. Nelikumīgas darbības ar krimināllietas materiāliem<br>

<br>
Par krimināllietas materiālu nolaupīšanu, tīšu iznīcināšanu, bojāšanu vai viltošanu &mdash;<br>

<br>
soda ar brīvības atņemšanu uz laiku līdz pieciem gadiem vai ar arestu.<br>

<br>
308.pants. Arestētas mantas atsavināšana un slēpšana<br>

<br>
(1) Par tādas mantas izšķērdēšanu, atsavināšanu vai slēpšanu, kurai uzlikts arests, kā arī par tās apmainīšanu &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
(2) Par tādām pašām darbībām, ja tās izdarījusi persona, kurai šī manta uzticēta, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz četrdesmit minimālajām mēnešalgām.<br>

<br>
309.pants. Nelikumīga vielu un priekšmetu nodošana personām un saņemšana no personām, kuras ievietotas apcietinājuma un ieslodzījuma vietās<br>

<br>
(1) Par korespondences, naudas, pārtikas produktu vai citu priekšmetu vai vielu neatļautu nodošanu jebkādā veidā personām, kuras ievietotas aizturēto turēšanas, iepriekšējā apcietinājuma vai ieslodzījuma vietās, ja nodošana izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
(2) Par tādu vielu, izstrādājumu vai priekšmetu, kuru glabāšana vai lietošana aizliegta, saņemšanu no personām, kuras ievietotas aizturēto turēšanas, iepriekšējā apcietinājuma vai ieslodzījuma vietās, ja saņemšana izdarīta atkārtoti gada laikā, &mdash;<br>

<br>
soda ar brīvības atņemšanu uz laiku līdz vienam gadam vai ar naudas sodu līdz divdesmit minimālajām mēnešalgām.<br>

<br>
(3) Par narkotisko, psihotropo vielu, sprāgstošo vielu, ieroču vai munīcijas nodošanu personām, kuras ievietotas aizturēto turēšanas, iepriekšējā apcietinājuma vai ieslodzījuma vietās, vai saņemšanu no šādām personām &mdash;<br>

<br>
soda ar brīvības atņemšanu uz laiku līdz sešiem gadiem.<br>

<br>
(4) Par korespondences, naudas, pārtikas produktu vai citu priekšmetu vai vielu neatļautu nodošanu personām, kuras ievietotas aizturēto turēšanas, iepriekšējā apcietinājuma vai ieslodzījuma vietās, vai saņemšanu no šādām personām, ja to izdarījis šo iestāžu darbinieks, &mdash;<br>

<br>
soda ar brīvības atņemšanu uz laiku līdz desmit gadiem.<br>

<br>
310.pants. Bēgšana no apcietinājuma un no ieslodzījuma vietas<br>

<br>
(1) Par bēgšanu no aizturēto turēšanas, iepriekšējā apcietinājuma vai ieslodzījuma vietas &mdash;<br>

<br>
soda ar brīvības atņemšanu uz laiku līdz trim gadiem.<br>

<br>
(2) Par tādām pašām darbībām, ja tās saistītas ar vardarbību vai ar vardarbības piedraudējumu pret apsardzi vai ja tās izdarītas atkārtoti, vai ja tās izdarījusi personu grupa, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
311.pants. Uzbrukums ieslodzījuma vietā administrācijai un notiesātajiem<br>

<br>
Par tādu personu organizētas grupas izveidošanu, kuras izcieš brīvības atņemšanas sodu, vai piedalīšanos šādā grupā, lai ieslodzījuma vietā izdarītu uzbrukumu vai lietotu citādu vardarbību pret administrāciju vai citu notiesāto, kā arī par šādu uzbrukumu vai vardarbību &mdash;<br>

<br>
soda ar brīvības atņemšanu uz laiku no trim līdz astoņiem gadiem.<br>

<br>
312.pants. Izvairīšanās no tiesas piespriestā soda izciešanas<br>

<br>
Par izvairīšanos no tiesas piespriestā brīvības atņemšanas, aresta vai tiesību ierobežošanas soda izciešanas &mdash;<br>

<br>
soda ar brīvības atņemšanu uz laiku līdz vienam gadam vai ar naudas sodu līdz divdesmit minimālajām mēnešalgām.<br>

<br>
313.pants. Iepriekš neapsolīta slēpšana<br>

<br>
(1) Par noziedznieka, kā arī nozieguma izdarīšanas rīku un līdzekļu, nozieguma pēdu vai noziedzīgā kārtā iegūtu priekšmetu iepriekš neapsolītu slēpšanu, ja slēpjamais noziegums ir smags, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz četrdesmit minimālajām mēnešalgām.<br>

<br>
(2) Par tādām pašām darbībām, ja slēpjamais noziegums ir sevišķi smags, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz astoņdesmit minimālajām mēnešalgām.<br>

<br>
314.pants. Noziedzīgā kārtā iegūtas mantas iegādāšanās un realizēšana<br>

<br>
(1) Par mantas iegādāšanos vai realizēšanu, zinot, ka tā iegūta noziedzīgā kārtā, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar piespiedu darbu, vai ar naudas sodu līdz piecdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai lielā apmērā, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt divdesmit minimālajām mēnešalgām.<br>

<br>
(3) Par tādām pašām darbībām, ja tās izdarījusi organizēta grupa, &mdash;<br>

<br>
soda ar brīvības atņemšanu uz laiku no pieciem līdz desmit gadiem.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
315.pants. Neziņošana par noziegumu<br>

<br>
Par neziņošanu, ja ir droši zināms, ka tiek gatavots vai izdarīts smags vai sevišķi smags noziegums, &mdash;<br>

<br>
soda ar brīvības atņemšanu uz laiku līdz četriem gadiem vai ar arestu, vai ar piespiedu darbu, vai ar naudas sodu līdz sešdesmit minimālajām mēnešalgām.<br>

<br>
XXIV nodaļa<br>
Noziedzīgi nodarījumi valsts institūciju dienestā<br>

<br>
316.pants. Valsts amatpersonas jēdziens<br>

<br>
(1) Par valsts amatpersonām uzskatāmi valsts varas pārstāvji, kā arī ikviena persona, kura pastāvīgi vai uz laiku izpilda valsts vai pašvaldības dienesta pienākumus un kurai ir tiesības pieņemt lēmumus, kas saistoši citām personām, vai kurai ir tiesības veikt uzraudzības, kontroles, izziņas vai sodīšanas funkcijas vai rīkoties ar valsts vai pašvaldības mantu vai finansu līdzekļiem.<br>

<br>
(2) Valsts prezidents, Saeimas deputāti, Ministru prezidents, Ministru kabineta locekļi, kā arī Saeimas un Ministru kabineta ievēlētās, ieceltās vai apstiprinātās valsts institūciju amatpersonas, pašvaldību vadītāji, viņu vietnieki un izpilddirektori uzskatāmi par valsts amatpersonām, kas ieņem atbildīgu stāvokli.<br>

<br>
(3) Par valsts amatpersonām uzskatāmas arī ārvalstu publiskās amatpersonas, ārvalstu publisko asambleju (institūcija ar likumdošanas vai izpildvaras funkcijām) locekļi, starptautisko organizāciju amatpersonas, starptautisko parlamentāro asambleju locekļi, kā arī starptautisko tiesu tiesneši un amatpersonas.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā no 23.05.2002.)<br>

<br>
317.pants. Dienesta pilnvaru pārsniegšana<br>

<br>
(1) Par valsts amatpersonas izdarītām tīšām darbībām, kas acīmredzami pārsniedz valsts amatpersonai ar likumu vai uzliktu uzdevumu piešķirto tiesību un pilnvaru robežas, ja šīs darbības radījušas būtisku kaitējumu valsts varai vai pārvaldības kārtībai vai ar likumu aizsargātām personas tiesībām un interesēm, &mdash;<br>

<br>
soda ar brīvības atņemšanu uz laiku līdz pieciem gadiem vai ar naudas sodu līdz simt minimālajām mēnešalgām.<br>

<br>
(2) Par tādām pašām darbībām, ja tās izraisījušas smagas sekas vai ja tās saistītas ar vardarbību vai ar vardarbības piedraudējumu, vai ja tās izdarītas mantkārīgā nolūkā, &mdash;<br>

<br>
soda ar brīvības atņemšanu uz laiku līdz desmit gadiem vai ar naudas sodu līdz divsimt minimālajām mēnešalgām.<br>

<br>
318.pants. Dienesta stāvokļa ļaunprātīga izmantošana<br>

<br>
(1) Par valsts amatpersonas izdarītām tīšām darbībām, ļaunprātīgi izmantojot dienesta stāvokli, ja šīs darbības radījušas būtisku kaitējumu valsts varai vai pārvaldības kārtībai vai ar likumu aizsargātām personas tiesībām un interesēm, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz sešdesmit minimālajām mēnešalgām.<br>

<br>
(2) Par tādām pašām darbībām, ja tās izraisījušas smagas sekas vai ja tās izdarītas mantkārīgā nolūkā, &mdash;<br>

<br>
soda ar brīvības atņemšanu uz laiku līdz astoņiem gadiem vai ar naudas sodu līdz simt piecdesmit minimālajām mēnešalgām.<br>

<br>
319.pants. Valsts amatpersonas bezdarbība<br>

<br>
(1) Par valsts amatpersonas pienākumu nepildīšanu, tas ir, ja valsts amatpersona tīši vai aiz nolaidības neizdara darbības, kuras tai pēc likuma vai uzlikta uzdevuma jāizdara, lai novērstu kaitējumu valsts varai vai pārvaldības kārtībai vai ar likumu aizsargātām personas tiesībām un interesēm, un ja ar to valsts varai, pārvaldības kārtībai vai ar likumu aizsargātām personas tiesībām un interesēm radīts būtisks kaitējums, &mdash;<br>

<br>
soda ar brīvības atņemšanu uz laiku līdz trim gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
(2) Par tādu pašu nodarījumu, ja tas izraisījis smagas sekas vai ja valsts amatpersonai bijis mantkārīgs nolūks, &mdash;<br>

<br>
soda ar brīvības atņemšanu uz laiku līdz sešiem gadiem vai ar naudas sodu līdz simt minimālajām mēnešalgām.<br>

<br>
320.pants. Kukuļņemšana<br>

<br>
(1) Par kukuļa pieņemšanu, tas ir, par materiālu vērtību, mantiska vai citāda rakstura labumu, to piedāvājuma apzināti prettiesisku pieņemšanu, ko izdarījusi valsts amatpersona pati vai ar starpnieku, par kādas darbības izdarīšanu vai neizdarīšanu kukuļdevēja vai kukuļa piedāvātāja, vai citas personas interesēs, izmantojot savu dienesta stāvokli, &mdash;<br>

<br>
soda ar brīvības atņemšanu uz laiku līdz astoņiem gadiem, konfiscējot mantu vai bez mantas konfiskācijas.<br>

<br>
(2) Par tādām pašām darbībām, ja tās izdarītas atkārtoti vai lielā apmērā vai ja kukulis pieprasīts, &mdash;<br>

<br>
soda ar brīvības atņemšanu uz laiku no trim līdz desmit gadiem, konfiscējot mantu.<br>

<br>
(3) Par šā panta pirmajā un otrajā daļā paredzētajām darbībām, ja tās saistītas ar kukuļa izspiešanu vai ja tās izdarījusi personu grupa pēc iepriekšējas vienošanās vai valsts amatpersona, kas ieņem atbildīgu stāvokli, &mdash;<br>

<br>
soda ar brīvības atņemšanu uz laiku no astoņiem līdz piecpadsmit gadiem, konfiscējot mantu.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā 23.05.2002.)<br>

<br>
321.pants. Kukuļa piesavināšanās<br>

<br>
(1) Par kukuļa piesavināšanos, ko persona saņēmusi nodošanai valsts amatpersonai vai ko tā pieņēmusi, uzdodoties par valsts amatpersonu, &mdash;<br>

<br>
soda ar brīvības atņemšanu uz laiku līdz četriem gadiem vai ar naudas sodu līdz simt minimālajām mēnešalgām.<br>

<br>
(2) Par kukuļa piesavināšanos, ko valsts amatpersona saņēmusi nodošanai citai valsts amatpersonai vai ko tā pieņēmusi, uzdodoties par citu valsts amatpersonu, &mdash;<br>

<br>
soda ar brīvības atņemšanu uz laiku līdz sešiem gadiem.<br>

<br>
322.pants. Starpniecība kukuļošanā<br>

<br>
(1) Par starpniecību kukuļošanā, tas ir, darbībām, kas izpaužas kukuļa nodošanā no kukuļdevēja kukuļņēmējam vai šo personu savešanā, &mdash;<br>

<br>
soda ar brīvības atņemšanu uz laiku līdz sešiem gadiem.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi valsts amatpersona, &mdash;<br>

<br>
soda ar brīvības atņemšanu uz laiku no trim līdz desmit gadiem, konfiscējot mantu vai bez mantas konfiskācijas.<br>

<br>
323.pants. Kukuļdošana<br>

<br>
(1) Par kukuļdošanu, tas ir, par materiālu vērtību, mantiska vai citāda rakstura labumu nodošanu vai piedāvāšanu, ja piedāvājums pieņemts, personiski vai ar starpnieku valsts amatpersonai, lai tā, izmantojot savu dienesta stāvokli, izdarītu vai neizdarītu kādu darbību kukuļdevēja vai kukuļa piedāvātāja, vai citas personas interesēs, &mdash;<br>

<br>
soda ar brīvības atņemšanu uz laiku līdz sešiem gadiem.<br>

<br>
(2) Par tādām pašām darbībām, ja tās izdarītas atkārtoti vai ja tās izdarījusi valsts amatpersona, vai arī ja tās izdarījusi personu grupa pēc iepriekšējas vienošanās, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem, konfiscējot mantu vai bez mantas konfiskācijas.<br>

<br>
(25.04.2002. likuma redakcijā, kas stājas spēkā no 23.05.2002.)<br>

<br>
324.pants. Kukuļdevēja un kukuļošanas starpnieka atbrīvošana no kriminālatbildības<br>

<br>
(1) Personu, kas devusi kukuli, atbrīvo no kriminālatbildības, ja kukulis šai personai izspiests vai ja tā pēc kukuļa došanas labprātīgi paziņo par notikušo. No kriminālatbildības atbrīvojama persona, kura kukuli piedāvājusi, ja tā labprātīgi paziņo par notikušo.<br>

<br>
(2) Ar kukuļa izspiešanu jāsaprot tā pieprasīšana par likumīgu darbību izdarīšanu, kā arī pieprasīšana, kas saistīta ar draudiem kaitēt personas likumīgajām interesēm.<br>

<br>
(3) Kukuļošanas starpnieku vai atbalstītāju atbrīvo no kriminālatbildības, ja viņš pēc noziedzīgo darbību izdarīšanas labprātīgi paziņo par notikušo.<br>

<br>
(Ar grozījumiem, kas izdarīti ar 25.04.2002. likumu, kas stājas spēkā 23.05.2002.)<br>

<br>
325.pants. Valsts amatpersonai noteikto ierobežojumu pārkāpšana<br>

<br>
(1) Par valsts amatpersonai likumā noteikto ierobežojumu pārkāpšanu, ja tā izdarīta atkārtoti vai ar to radīts būtisks kaitējums valsts vai sabiedrības interesēm vai ar likumu aizsargātām personas tiesībām un interesēm, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz piecdesmit minimālajām mēnešalgām.<br>

<br>
(2) Par šā panta pirmajā daļā paredzētajām darbībām, ja tās izdarījusi valsts amatpersona, kas ieņem atbildīgu stāvokli, &mdash;<br>

<br>
soda ar brīvības atņemšanu uz laiku līdz pieciem gadiem, konfiscējot mantu vai bez mantas konfiskācijas.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā no 20.11.2002.)<br>

<br>
326.pants. Neatļauta piedalīšanās mantiskos darījumos<br>

<br>
(1) Par mantiska darījuma veicināšanu vai piedalīšanos tajā, ja to mantkārīgā nolūkā vai citas personiskās ieinteresētības dēļ izdarījusi valsts amatpersona, kurai tas sakarā ar dienesta stāvokli ar likumu aizliegts, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz simt minimālajām mēnešalgām.<br>

<br>
(2) Par tādām pašām darbībām, ja tās izdarījusi valsts amatpersona, kas ieņem atbildīgu stāvokli, &mdash;<br>

<br>
soda ar brīvības atņemšanu uz laiku līdz pieciem gadiem, konfiscējot mantu vai bez mantas konfiskācijas.<br>

<br>
326.^1 pants. Tirgošanās ar ietekmi<br>

<br>
(1) Par materiālu vērtību, mantiska vai citāda rakstura labumu piedāvāšanu vai nodošanu jebkurai personai, lai tā, izmantojot savu dienesta, profesionālo vai sociālo stāvokli, personiski ietekmētu valsts amatpersonas darbību vai lēmuma pieņemšanu, ja nav šā likuma 323. pantā paredzētā nozieguma pazīmju, &mdash;<br>

<br>
soda ar brīvības atņemšanu uz laiku līdz vienam gadam vai ar arestu, vai ar naudas sodu līdz piecdesmit minimālajām mēnešalgām.<br>

<br>
(2) Par materiālu vērtību, mantiska vai citāda rakstura labumu, to piedāvājuma pieņemšanu, ko izdarījusi jebkura persona, lai tā, izmantojot savu dienesta, profesionālo vai sociālo stāvokli, personiski ietekmētu valsts amatpersonas darbību vai lēmuma pieņemšanu vai pamudinātu kādu citu personu ietekmēt valsts amatpersonas darbību vai lēmuma pieņemšanu, ja nav šā likuma 198. un 320.pantā paredzētā nozieguma pazīmju, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu, vai ar naudas sodu līdz piecdesmit minimālajām mēnešalgām.<br>

<br>
(25.04.2002. likuma redakcijā, kas stājas spēkā no 23.05.2002.)<br>

<br>
327.pants. Dienesta viltojums<br>

<br>
(1) Par dokumenta viltošanu vai par apzinātu viltota dokumenta izsniegšanu vai izmantošanu, ja to izdarījusi valsts amatpersona, &mdash;<br>

<br>
soda ar arestu vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
(2) Par tādām pašām darbībām, ja tās izdarītas atkārtoti vai ja tās izdarītas mantkārīgā nolūkā, &mdash;<br>

<br>
soda ar brīvības atņemšanu uz laiku līdz diviem gadiem vai ar naudas sodu līdz četrdesmit minimālajām mēnešalgām.<br>

<br>
328.pants. Nepatiess dienesta ziņojums<br>

<br>
Par apzināti nepatiesu ziņu sniegšanu institūcijai vai valsts amatpersonai, kurai ir tiesības šīs ziņas pieprasīt, kā arī par dokumenta vai ziņu slēpšanu vai apzinātu noklusēšanu, ja to izdarījusi valsts amatpersona, kurai ir pienākums šīs ziņas sniegt, un ja ar to radīts būtisks kaitējums, &mdash;<br>

<br>
soda ar brīvības atņemšanu uz laiku līdz trim gadiem vai ar naudas sodu līdz sešdesmit minimālajām mēnešalgām.<br>

<br>
329.pants. Neizpaužamu ziņu izpaušana<br>

<br>
Par tādu neizpaužamu ziņu, kuras nav valsts noslēpums, izpaušanu, ja to izdarījusi valsts amatpersona, kas par ziņu neizpaušanu bijusi brīdināta, &mdash;<br>

<br>
soda ar arestu vai ar piespiedu darbu, vai ar naudas sodu līdz divdesmit minimālajām mēnešalgām.<br>

<br>
330.pants. Neizpaužamu ziņu izpaušana pēc amata atstāšanas<br>

<br>
Par tādu neizpaužamu ziņu, kuras nav valsts noslēpums, izpaušanu, ja persona to izdarījusi pēc valsts amatpersonas dienesta atstāšanas laikā, kas tai noteikts brīdinājumā par ziņu neizpaušanu, &mdash;<br>

<br>
soda ar piespiedu darbu vai ar naudas sodu līdz desmit minimālajām mēnešalgām.<br>

<br>
XXV nodaļa<br>
Noziedzīgi nodarījumi militārajā dienestā<br>

<br>
331.pants. Noziedzīga nodarījuma jēdziens un tā subjekti militārajā dienestā<br>

<br>
Par noziedzīgiem nodarījumiem militārajā dienestā atzīstami šajā likumā minētie pret noteikto militārā dienesta pildīšanas kārtību vērstie noziedzīgie nodarījumi, kurus izdarījuši karavīri un personas, uz kurām attiecas speciāli likumos paredzēti noteikumi.<br>

<br>
(17.10.2002. likuma redakcijā, kas stājas spēkā 20.11.2002.)<br>

<br>
332.pants. Patvaļīga prombūtne<br>

<br>
(1) Par patvaļīgu prombūtni, tas ir, karaspēka daļas vai dienesta vietas atstāšanu, kā arī neierašanos bez attaisnojoša iemesla noteiktā laikā dienesta vietā pēc atlaišanas no karaspēka daļas, iecelšanas vai pārcelšanas gadījumā, neierašanos no komandējuma, atvaļinājuma vai ārstniecības iestādes, ja patvaļīgā prombūtne ilgusi vairāk par vienu diennakti, bet ne ilgāk par trim diennaktīm vai pat mazāk par vienu diennakti, bet triju mēnešu laikā atkārtojusies, &mdash;<br>

<br>
soda ar arestu.<br>

<br>
(2) Par patvaļīgu prombūtni, ja tā ilgusi vairāk par trim diennaktīm, bet nav dezertēšanas pazīmju, &mdash;<br>

<br>
soda ar brīvības atņemšanu uz laiku līdz trim gadiem.<br>

<br>
(3) Par patvaļīgu prombūtni, ja tā izdarīta kara laikā vai kaujas apstākļos, &mdash;<br>

<br>
soda ar brīvības atņemšanu uz laiku no trim līdz astoņiem gadiem.<br>

<br>
333.pants. Dezertēšana<br>

<br>
(1) Par dezertēšanu, tas ir, dienesta vietas atstāšanu nolūkā izvairīties no obligātā militārā dienesta, kā arī par neierašanos šajā pašā nolūkā dienestā norīkošanas vai pārcelšanas gadījumā, neierašanos no komandējuma vai atvaļinājuma &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par dezertēšanu, ja tā izdarīta kara laikā vai kaujas apstākļos, &mdash;<br>

<br>
soda ar brīvības atņemšanu uz laiku no desmit līdz piecpadsmit gadiem.<br>

<br>
334.pants. Izvairīšanās no militārā dienesta<br>

<br>
(1) Par izvairīšanos no obligātā militārā dienesta pienākumu pildīšanas, nodarot sev kādu miesas bojājumu (pašsakropļošanās) vai simulējot slimību, viltojot dokumentus vai citādi apmānot, kā arī par atteikšanos no dienesta pienākumu pildīšanas &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par tādu pašu nodarījumu, ja tas izdarīts kara laikā vai kaujas apstākļos, &mdash;<br>

<br>
soda ar brīvības atņemšanu uz laiku no desmit līdz piecpadsmit gadiem.<br>

<br>
335.pants. Nepaklausība<br>

<br>
(1) Par nepaklausību, tas ir, par atklātu atteikšanos izpildīt priekšnieka pavēli, kā arī par citādu tīšu pavēles neizpildīšanu &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par tādu pašu nodarījumu, ja to izdarījusi personu grupa vai ja tas izraisījis smagas sekas, &mdash;<br>

<br>
soda ar brīvības atņemšanu uz laiku no trim līdz desmit gadiem.<br>

<br>
(3) Par šā panta pirmajā vai otrajā daļā paredzētajiem nodarījumiem, ja tie izdarīti kara laikā vai kaujas apstākļos, &mdash;<br>

<br>
soda ar brīvības atņemšanu uz laiku no desmit līdz piecpadsmit gadiem.<br>

<br>
336.pants. Pavēles neizpildīšana<br>

<br>
Par priekšnieka pavēles neizpildīšanu aiz nolaidības, ja tā izraisījusi smagas sekas, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
337.pants. Pretošanās priekšniekam un viņa piespiešana pārkāpt dienesta pienākumus<br>

<br>
(1) Par pretošanos priekšniekam, kā arī citai personai sakarā ar tai uzlikto militārā dienesta pienākumu pildīšanu vai par viņa piespiešanu pārkāpt šos pienākumus &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par tādām pašām darbībām, ja tās izdarījusi personu grupa vai ja tās izdarītas ar vardarbību, vai ja tās izraisījušas smagas sekas, &mdash;<br>

<br>
soda ar brīvības atņemšanu uz laiku no trim līdz desmit gadiem.<br>

<br>
338.pants. Vardarbība pret padoto<br>

<br>
(1) Par vardarbību pret padoto, ja tās rezultātā viņam nodarītas fiziskas ciešanas, &mdash;<br>

<br>
soda ar arestu.<br>

<br>
(2) Par tīša viegla miesas bojājuma nodarīšanu padotajam &mdash;<br>

<br>
soda ar brīvības atņemšanu uz laiku līdz trim gadiem.<br>

<br>
(3) Par tīša vidēja smaguma miesas bojājuma nodarīšanu padotajam, kā arī par citām darbībām, kurām ir spīdzināšanas raksturs, &mdash;<br>

<br>
soda ar brīvības atņemšanu uz laiku līdz astoņiem gadiem.<br>

<br>
(4) Par tīša smaga miesas bojājuma nodarīšanu padotajam &mdash;<br>

<br>
soda ar brīvības atņemšanu uz laiku no pieciem līdz piecpadsmit gadiem.<br>

<br>
339.pants. Karavīra goda aizskaršana<br>

<br>
(1) Par goda aizskaršanu ar vārdiem vai darbībām, kas nav saistītas ar vardarbību, ja to padotajam izdarījis priekšnieks vai jaunākajam vecākais, kā arī priekšniekam padotais vai vecākajam jaunākais un ja turklāt kaut viens no viņiem tajā laikā pildījis militārā dienesta pienākumus, &mdash;<br>

<br>
soda ar arestu.<br>

<br>
(2) Par tādām pašām darbībām, ja tās saistītas ar vardarbību, &mdash;<br>

<br>
soda ar brīvības atņemšanu uz laiku līdz vienam gadam vai ar arestu.<br>

<br>
(3) Par goda aizskaršanu ar vardarbību, ko nodarījis karavīrs otram karavīram, ja tie neatrodas savstarpējas pakļautības vai vecākuma attiecībās un ja turklāt kaut viens no tiem tajā laikā pildījis militārā dienesta pienākumus, &mdash;<br>

<br>
soda ar arestu.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā 20.11.2002.)<br>

<br>
340.pants. Karavīra piekaušana un spīdzināšana<br>

<br>
(1) Par tīšu sišanu vai piekaušanu, kā arī par citādu tīšu vardarbību, ko karavīrs izdarījis pret karavīru, ja kaut viens no tiem pilda militārā dienesta pienākumus, &mdash;<br>

<br>
soda ar arestu.<br>

<br>
(2) Par tādām pašām darbībām, ja tās saistītas ar tīša viegla miesas bojājuma nodarīšanu, &mdash;<br>

<br>
soda ar brīvības atņemšanu uz laiku līdz diviem gadiem.<br>

<br>
(3) Par šā panta pirmajā daļā paredzētajām darbībām, ja tās saistītas ar tīša vidēja smaguma miesas bojājuma nodarīšanu vai ja tām ir spīdzināšanas raksturs, &mdash;<br>

<br>
soda ar brīvības atņemšanu uz laiku līdz astoņiem gadiem.<br>

<br>
(4) Par šā panta pirmajā daļā paredzētajām darbībām, ja tās saistītas ar tīša smaga miesas bojājuma nodarīšanu, &mdash;<br>

<br>
soda ar brīvības atņemšanu uz laiku no trim līdz divpadsmit gadiem.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā 20.11.2002.)<br>

<br>
341.pants. Varas ļaunprātīga izmantošana un dienesta pilnvaru pārkāpšana<br>

<br>
Par varas vai dienesta stāvokļa ļaunprātīgu izmantošanu vai dienesta pilnvaru pārkāpšanu, ko izdarījis priekšnieks, ja šis nodarījums izdarīts mantkārīgā nolūkā vai ja radīts būtisks kaitējums, &mdash;<br>

<br>
soda ar brīvības atņemšanu uz laiku līdz desmit gadiem.<br>

<br>
342.pants. Dienesta nolaidība<br>

<br>
Par dienesta pienākumu nepildīšanu, kā arī par nolaidīgu to pildīšanu, ja to izdarījis priekšnieks un ja tā rezultātā radīts būtisks kaitējums, &mdash;<br>

<br>
soda ar brīvības atņemšanu uz laiku līdz trim gadiem.<br>

<br>
343.pants. Dienesta mantas izšķiešana un pazaudēšana<br>

<br>
(1) Par karavīra personīgai lietošanai izsniegto tērpu vai uzkabes priekšmetu pārdošanu, ieķīlāšanu vai nodošanu lietošanā citam (izšķiešanu), kā arī par šo priekšmetu pazaudēšanu, pārkāpjot to glabāšanas noteikumus, &mdash;<br>

<br>
soda ar arestu.<br>

<br>
(2) Par dienesta lietošanai uzticēto ieroču, munīcijas, pārvietošanās līdzekļu, militārās tehnikas pārdošanu, kā arī par šo priekšmetu pazaudēšanu, pārkāpjot to glabāšanas noteikumus, &mdash;<br>

<br>
soda ar brīvības atņemšanu uz laiku līdz astoņiem gadiem vai ar arestu.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā 20.11.2002.)<br>

<br>
344.pants. Militārā dienesta mantas tīša iznīcināšana un bojāšana<br>

<br>
(1) Par ieroču, munīcijas, pārvietošanās līdzekļu, militārās tehnikas tīšu iznīcināšanu vai bojāšanu &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
(2) Par tādām pašām darbībām, ja ar tām radīts būtisks kaitējums, &mdash;<br>

<br>
soda ar brīvības atņemšanu uz laiku no trim līdz desmit gadiem.<br>

<br>
345.pants. Militārā dienesta mantas iznīcināšana un bojāšana aiz neuzmanības<br>

<br>
Par ieroču, munīcijas, pārvietošanās līdzekļu vai militārās tehnikas iznīcināšanu vai bojāšanu aiz neuzmanības, ja ar to radīts būtisks kaitējums, &mdash;<br>

<br>
soda ar brīvības atņemšanu uz laiku līdz diviem gadiem vai ar arestu.<br>

<br>
346.pants. Ieroču, munīcijas, sprāgstvielu, radioaktīvu un bīstamu vielu glabāšanas, izlietošanas, uzskaites un pārvadāšanas noteikumu pārkāpšana<br>

<br>
(1) Par ieroču, munīcijas, sprāgstvielu, radioaktīvu vielu, kā arī citu bīstamu vielu, priekšmetu vai materiālu glabāšanas, izlietošanas, uzskaites vai pārvadāšanas noteikumu pārkāpšanu &mdash;<br>

<br>
soda ar brīvības atņemšanu uz laiku līdz diviem gadiem vai ar arestu.<br>

<br>
(2) Par tādu pašu nodarījumu, ja tas izraisījis smagas sekas, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
347.pants. Kaujas mašīnu vadīšanas un ekspluatācijas noteikumu pārkāpšana<br>

<br>
Par kaujas mašīnas vadīšanas vai ekspluatācijas noteikumu pārkāpšanu, ja tā izraisījusi cilvēka nāvi vai citas smagas sekas, &mdash;<br>

<br>
soda ar brīvības atņemšanu uz laiku no trim līdz desmit gadiem.<br>

<br>
348.pants. Kuģu vadīšanas noteikumu pārkāpšana<br>

<br>
Par kuģa vadīšanas noteikumu pārkāpšanu, ja tā izraisījusi kuģa bojāeju vai citas smagas sekas, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem.<br>

<br>
349.pants. Lidojumu un to sagatavošanas noteikumu pārkāpšana<br>

<br>
Par lidojuma vai tā sagatavošanas noteikumu pārkāpšanu, ja tā izraisījusi katastrofu vai citas smagas sekas, &mdash;<br>

<br>
soda ar brīvības atņemšanu uz laiku no pieciem līdz divpadsmit gadiem.<br>

<br>
350.pants. Sardzes dienesta reglamenta noteikumu pārkāpšana<br>

<br>
(1) Par sardzes dienesta reglamenta noteikumu vai šo noteikumu pielietošanai izdoto pavēļu vai rīkojumu pārkāpšanu, kas izdarīta sardzē vai posteņos, apsargājot munīcijas, ieroču, degvielas, tehnikas noliktavas vai citus objektus, kuriem ir svarīga nozīme, &mdash;<br>

<br>
soda ar arestu.<br>

<br>
(2) Par tādu pašu nodarījumu, ja tas izraisījis smagas sekas, &mdash;<br>

<br>
soda ar brīvības atņemšanu uz laiku līdz pieciem gadiem.<br>

<br>
351.pants. Iekšējā dienesta reglamenta noteikumu pārkāpšana<br>

<br>
(1) Par iekšējā dienesta reglamenta noteikumu pārkāpšanu, ja to atkārtoti izdarījis karavīrs, kas norīkots diennakts dienestā (izņemot sardzi un patruļu), &mdash;<br>

<br>
soda ar arestu.<br>

<br>
(2) Par iekšējā dienesta reglamenta noteikumu pārkāpšanu, ja to izdarījis karavīrs, kas norīkots diennakts dienestā (izņemot sardzi un patruļu), un ja tas izraisījis smagas sekas, &mdash;<br>

<br>
soda ar brīvības atņemšanu uz laiku no trim līdz astoņiem gadiem.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā 20.11.2002.)<br>

<br>
352.pants. Militāru ziņu izpaušana<br>

<br>
Par neizpaužamu militāru ziņu izpaušanu, kas nav valsts noslēpums, &mdash;<br>

<br>
soda ar arestu.<br>

<br>
353.pants. Kara vešanas līdzekļu nodošana un atstāšana ienaidniekam<br>

<br>
Par uzticēto militāro spēku nodošanu ienaidniekam, kā arī par nocietinājumu, kaujas tehnikas vai citu kara vešanas līdzekļu atstāšanu ienaidniekam, kad to neattaisno kaujas apstākļi, ja minētās darbības nav saistītas ar nolūku atbalstīt ienaidnieku, komandieri &mdash;<br>

<br>
soda ar brīvības atņemšanu uz laiku no desmit līdz piecpadsmit gadiem.<br>

<br>
354.pants. Kaujas lauka patvaļīga atstāšana un atteikšanās lietot ieroci<br>

<br>
Par kaujas lauka patvaļīgu atstāšanu kaujas laikā vai atteikšanos lietot ieroci kaujā &mdash;<br>

<br>
soda ar brīvības atņemšanu uz laiku no desmit līdz piecpadsmit gadiem.<br>

<br>
355.pants. Gūstā esoša karavīra noziedzīga rīcība<br>

<br>
(1) Par vardarbību pret citiem karagūstekņiem vai nežēlīgu apiešanos ar viņiem, ja to izdarījis karagūsteknis, kurš ieņem vecākā stāvokli, &mdash;<br>

<br>
soda ar brīvības atņemšanu uz laiku no pieciem līdz desmit gadiem.<br>

<br>
(2) Par gūstā esoša karavīra tīšu pret Latvijas Republiku vērstu darbību, kuras nolūks ir atbalstīt ienaidnieku vai palīdzēt ienaidniekam, &mdash;<br>

<br>
soda ar brīvības atņemšanu uz laiku no desmit līdz piecpadsmit gadiem.<br>

<br>
(Ar grozījumiem, kas izdarīti ar 17.10.2002. likumu, kas stājas spēkā 20.11.2002.)<br>

<br>
356.pants. Sarkanā Krusta un Sarkanā Pusmēness nozīmju nelikumīga nēsāšana un ļaunprātīga izmantošana<br>

<br>
Par Sarkanā Krusta vai Sarkanā Pusmēness nozīmju nelikumīgu nēsāšanu karadarbības rajonos, ja to izdarījusi persona, kurai uz to nav tiesību, kā arī par Sarkanā Krusta vai Sarkanā Pusmēness karoga vai nozīmju vai arī par sanitārās evakuācijas līdzekļu noteiktā krāsojuma ļaunprātīgu izmantošanu kara laikā &mdash;<br>

<br>
soda ar brīvības atņemšanu uz laiku līdz diviem gadiem vai ar arestu.<br>

<br>
Pārejas noteikumi<br>

<br>
1. Šā likuma spēkā stāšanās laiku un kārtību nosaka ar īpašu likumu.<br>

<br>
2. Ministru kabinets līdz 1998.gada 1.augustam izstrādā un iesniedz Saeimai likumprojektu "Par Krimināllikuma spēkā stāšanās laiku un kārtību".<br>

<br>
3. Ministru kabinets līdz 1998.gada 1.augustam izstrādā un pieņem noteikumus:<br>

<br>
1) par piekļūšanu datorprogrammām un informācijas sistēmas drošību;<br>

<br>
2) par prostitūcijas ierobežošanu.<br>

<br>
4. Šā likuma 282.^1 un 282.^2 pants stājas spēkā 2003.gada 1.decembrī.<br>

<br>
(17.10.2002. likuma redakcijā, kas stājas spēkā 20.11.2002.)<br>

<br>
Likums Saeimā pieņemts 1998.gada 17.jūnijā.<br>
Valsts prezidents G.Ulmanis<br>
Rīgā 1998.gada 8.jūlijā<br>
PIEZĪMES:<br>

<br>
17.10.2002. likuma "Grozījumi Krimināllikumā"<br>
Pārejas noteikums:<br>
"Tiesu un pirmstiesas izmeklēšanas iestāžu lietvedībā esošajās krimināllietās par noziedzīgiem nodarījumiem, kas izdarīti līdz šā likuma spēkā stāšanās dienai un kvalificēti pēc Krimināllikuma 149.panta, nodarījuma kvalifikācija atstājama negrozīta."<br>

</body>
</html>
