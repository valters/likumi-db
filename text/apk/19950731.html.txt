[IMG]
                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                       Atpakaļ  Meklēšana  Redakcijas  Komentētie  Palīdzība  Konta stāvoklis  Beigt darbu
 


                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                            Latvijas administratīvo pārkāpumu kodekss

 Redakcija uz 31.07.1995

        Latvijas Pad. Soc. Republ     Augstākā Padome
                          kodekss     pieņemts 07.12.1984
               Latvijas administratīvo pārkāpumu kodekss

--------------- Piezīmes ---------------

Ar grozījumiem, kas izsludināti līdz 1995.gada 25.jūlijam.

Grozījumi: 29.08.85. (Ziņotājs, nr.36)

    31.10.85. (Ziņotājs, nr.45)

    26.12.85. (Ziņotājs, 1986, nr.1)

    20.06.86. (Ziņotājs, nr.26)

    02.12.86. (Ziņotājs, nr.50)

    26.02.87. (Ziņotājs, nr.10)

    23.04.87. (Ziņotājs, nr.18)

    12.06.87. (Ziņotājs, nr.25)

    18.06.87. (Ziņotājs, nr.26)

    30.07.87. (Ziņotājs, nr.32)

    09.12.87. (Ziņotājs, nr.51)

    26.05.88. (Ziņotājs, nr.22)

    30.05.88. (Ziņotājs, nr.25)

    23.06.88. (Ziņotājs, nr.26)

    29.07.88. (Ziņotājs, nr.31)

    19.05.89. (Ziņotājs, nr.22)

    30.11.89. (Ziņotājs, nr.50)

    01.03.90. (Ziņotājs, nr.11)

    15.05.90. (Ziņotājs, nr.21)

    03.12.90. (Ziņotājs, 1991, nr.15/16)

    21.12.90. (Ziņotājs, 1991, nr.5/6)

    02.01.91. (Ziņotājs, nr.5/6)

    19.02.91. (Ziņotājs, nr.11/12)

    12.03.91. (Ziņotājs, nr.17/18)

    06.08.91. (Ziņotājs, nr.33/34)

    10.09.91. (Ziņotājs, nr.39)

    25.09.91. (Ziņotājs, nr.41)

    07.01.92. (Ziņotājs, nr.4/5)

    05.02.92. (Ziņotājs, nr.10)

    11.03.92. (Ziņotājs, nr.13/14)

    07.04.92. (Ziņotājs, nr.18/19)

    28.04.92. (Ziņotājs, nr.22/23)

    18.06.92. (Ziņotājs, nr.27/28)

    01.07.92. (Ziņotājs, nr.29/31)

    11.07.92. (Ziņotājs, nr.29/31)

    25.08.92. (Ziņotājs, nr.35/36)

    03.11.92. (Ziņotājs, nr.46/47/48)

    05.01.93. (Ziņotājs, nr.3/4)

    19.01.93. (Ziņotājs, nr.3/4)

    06.04.93. (Ziņotājs, nr.16/17)

    20.04.93. (Ziņotājs, nr.16/17)

    20.04.93. (Ziņotājs, nr.18/19)

    11.05.93. (Ziņotājs, nr.20/21)

    01.06.93. (Ziņotājs, nr.24/25)

    31.08.93. (Ziņotājs, nr.30)

    07.09.93. (Ziņotājs, nr.31)

    04.11.93. (Ziņotājs, nr.33)

    17.02.94. (Ziņotājs, nr.6)

    19.07.94. (Ziņotājs, nr.16)

    19.07.94. (Ziņotājs, nr.16)

    28.07.94. (Ziņotājs, nr.17)

    16.08.94. (Ziņotājs, nr.18)

    30.08.94. (Ziņotājs, nr.19)

    22.04.95. (L.V., 25.apr., nr.63)

    11.07.95. (L.V., 20.jūl., nr.107)

    18.07.95. (L.V., 25.jūl., nr.109)

----------------------------------------

LATVIJAS ADMINISTRATĪVO PĀRKĀPUMU KODEKSS

                               I SADAĻA
                         VISPĀRĪGIE NOTEIKUMI

                             Pirmā nodaļa
                         Vispārīgie noteikumi

  1.pants. Administratīvo pārkāpumu likumdošanas uzdevumi

Administratīvo pārkāpumu likumdošanas uzdevums ir aizsargāt sabiedrisko iekārtu, īpašumu, pilsoņu sociāli ekonomiskās, politiskās un personiskās tiesības un brīvības, kā arī uzņēmumu, iestāžu un organizāciju tiesības un likumīgās intereses, noteikto pārvaldes kārtību, valsts un sabiedrisko kārtību, nostiprināt likumību, novērst tiesību pārkāpumus, audzināt pilsoņus likumu precīzas un stingras ievērošanas garā, ieaudzināt viņos cieņas pilnu attieksmi pret citu pilsoņu tiesībām, godu un pašcieņu, pret sadzīves noteikumiem, apzinīgu attieksmi pret saviem pienākumiem un atbildību sabiedrības priekšā.

Šā uzdevuma realizēšanai administratīvo pārkāpumu kodekss nosaka, kāda darbība vai bezdarbība atzīstama par administratīvo pārkāpumu, kādu administratīvo sodu, kāda institūcija (amatpersona) un kādā kārtībā var uzlikt personai, kas izdarījusi administratīvo pārkāpumu.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 1994.gada 28.jūlija likumu - Ziņotājs, 1991, nr.5/6, 1992, nr.29/31, 1994, nr.17).

  2.pants. Administratīvo pārkāpumu likumdošana

Administratīvo pārkāpumu likumdošanas aktus veido šis kodekss un citi likumi, kā arī Ministru kabineta noteikumi, kas izdoti Satversmes 81.panta kārtībā.

(1994.gada 28.jūlija likuma redakcijā - Ziņotājs, 1994, nr.17).

  3.pants. PSRS kompetence administratīvo pārkāpumu likumdošanā

(Izslēgts ar 1990.gada 21.decembra likumu - Ziņotājs, 1991, nr.5/6).

  4.pants. Latvijas Republikas kompetence administratīvo pārkāpumu

      likumdošanā

(Izslēgts ar 1990.gada 21.decembra likumu - Ziņotājs, 1991, nr.5/6).

  5.pants. Vietējo Tautas deputātu padomju pilnvaras apstiprināt

      noteikumus, par kuru pārkāpšanu paredzēta administratīvā atbildība

Rajonu padomes likumā noteiktajos ietvaros var apstiprināt noteikumus, par kuru pārkāpšanu paredzēta administratīvā atbildība šādos jautājumos:

1) par pasākumiem, kas veicami, lai novērstu epidēmiju un epizootiju izplatīšanos;

2) par sabiedrisko kārtību stihisku nelaimju gadījumos vai citos ārkārtējos apstākļos, par pasākumiem to seku novēršanai;

3) par vietējās nozīmes īpaši aizsargājamo dabas objektu, kā arī vēstures un kultūras pieminekļu aizsardzību;

4) par rajona simbolikas izmantošanu.

Pilsētu padomes un Rīgas Dome likumā noteiktajos ietvaros var apstiprināt noteikumus, par kuru pārkāpšanu paredzēta administratīvā atbildība šādos jautājumos:

1) par pilsētas teritorijas apbūvi;

2) par pilsētas zemes, mežu, ūdeņu un īpaši aizsargājamo dabas, vēstures un kultūras objektu aizsardzību un uzturēšanu;

3) par tirdzniecību sabiedriskās vietās;

4) par sabiedrisko kārtību;

5) par namu, namu teritoriju, dzīvojamo telpu, sabiedrisko ēku un būvju uzturēšanu;

6) par pilsētas inženierkomunikāciju aizsardzību;

7) par pilsētas sanitārās tīrības uzturēšanu;

8) par reklāmas materiālu, izkārtņu, sludinājumu un citu informatīvo materiālu lietošanu;

9) par pilsētas sabiedriskā transporta lietošanu;

10) par pilsētas teritorijas labiekārtošanu, apstādījumu uzturēšanu un aizsardzību;

11) par mājdzīvnieku turēšanu pilsētas teritorijā;

12) par pasākumiem, kas veicami, lai novērstu epidēmiju un epizootiju izplatīšanos;

13) par pilsētas simbolikas izmantošanu.

Pagastu padomes likumā noteiktajos ietvaros var apstiprināt noteikumus, par kuru pārkāpšanu paredzēta administratīvā atbildība šādos jautājumos:

1) par apdzīvoto vietu apbūvi;

2) par pagasta zemes, mežu, ūdeņu un īpaši aizsargājamo dabas un kultūras objektu uzturēšanu;

3) par nezāļu apkarošanu, ķimikāliju un minerālmēslu lietošanu un glabāšanu pagasta teritorijā;

4) par tirdzniecību sabiedriskās vietās;

5) par sabiedrisko kārtību;

6) par namu, namu teritoriju, sabiedrisko ēku un būvju uzturēšanu;

7) par apdzīvoto vietu sanitārās tīrības uzturēšanu;

8) par reklāmas materiālu, izkārtņu, sludinājumu un citu informatīvo materiālu lietošanu pagasta teritorijā;

9) par mājdzīvnieku turēšanu apdzīvoto vietu teritorijā;

10) par apdzīvoto vietu teritorijas labiekārtošanu, apstādījumu uzturēšanu, ūdeņu vispārējo lietošanu un ainavu aizsardzību;

11) par pagasta simbolikas izmantošanu.

Rajonu, pilsētu un pagastu padomes un Rīgas Dome var apstiprināt noteikumus, kuros par to pārkāpšanu paredzēta administratīvā atbildība šā panta pirmajā, otrajā un trešajā daļā norādītajos jautājumos, ja tie nav noregulēti šajā kodeksā un par tiem nav noteikta administratīvā atbildība.

(1990.gada 21.decembra likuma redakcijā ar grozījumiem, kas izdarīti ar 1992.gada 3.novembra un 1993.gada 19.janvāra likumu - Ziņotājs, 1991, nr. 5/6, 1992, nr.46/47/48, 1993, nr.3/4).

  6.pants. Administratīvo pārkāpumu novēršana

Valsts iestādes, sabiedriskās organizācijas un darba kolektīvi izstrādā un veic pasākumus, lai novērstu administratīvos pārkāpumus, atklātu un likvidētu cēloņus un apstākļus, kas veicina to izdarīšanu, audzinātu pilsoņus augsta apzinīguma un disciplīnas, likumu stingras ievērošanas garā.

Tautas deputātu padomes, nodrošinādamas likumu ievērošanu, valsts un sabiedriskās kārtības un pilsoņu tiesību aizsardzību, savā teritorijā koordinē visu valsts un sabiedrisko institūciju darbu administratīvo pārkāpumu novēršanā, vada policijas iestāžu, administratīvo komisiju, nepilngadīgo lietu komisiju un citu orgānu darbību, kuri ir tām pakļauti un kuru uzdevums ir cīnīties pret administratīvajiem pārkāpumiem.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 3.novembra likumiem - Ziņotājs, 1991, nr.5/6, 1992, nr.29/31, nr.46/47/48).

  7.pants. Likumības nodrošināšana, piemērojot ietekmēšanas

      līdzekļus par administratīvajiem pārkāpumiem

Nevienam nevar piemērot ietekmēšanas līdzekli par administratīvo pārkāpumu citādi kā uz likuma pamata un likumā noteiktajā kārtībā.

Lietvedība par administratīvajiem pārkāpumiem veicama, stingri ievērojot likumību.

Pilnvarotās iestādes un amatpersonas administratīvās ietekmēšanas līdzekļus piemēro savas kompetences ietvaros, stingrā saskaņā ar likumu.

Likuma prasību ievērošanu, piemērojot ietekmēšanas līdzekļus par administratīvajiem pārkāpumiem, nodrošina ar augstāku institūciju un amatpersonu realizētu sistemātisku kontroli, prokurora uzraudzību, pārsūdzēšanas tiesībām un citos likumā noteiktajos veidos.

(Ar grozījumiem, kas izdarīti ar 1992. gada 11. jūlija un 1994.gada 28.jūlija likumu - Ziņotājs, 1992, nr.29/31, 1994, nr.17).

  8.pants. Likuma spēks, piemērojot atbildību par administratīvajiem

      pārkāpumiem

Persona, kura izdarījusi administratīvo pārkāpumu, ir atbildīga saskaņā ar likumu, kas ir spēkā pārkāpuma izdarīšanas laikā un vietā.

Aktiem, kas mīkstina atbildību par administratīvajiem pārkāpumiem vai atbrīvo no tās, ir atpakaļejošs spēks, tas ir, tie attiecas arī uz pārkāpumiem, kas izdarīti pirms šo aktu izdošanas. Aktiem, kas nosaka vai pastiprina atbildību par administratīvajiem pārkāpumiem, atpakaļejoša spēka nav.

Lietvedība par administratīvajiem pārkāpumiem veicama saskaņā ar likumu, kas spēkā pārkāpuma lietas izskatīšanas laikā un vietā.

                               II SADAĻA
                      ADMINISTRATĪVAIS PĀRKĀPUMS
                      UN ADMINISTRATĪVĀ ATBILDĪBA

                           I. VISPĀRĪGĀ DAĻA

                              Otrā nodaļa
                      Administratīvais pārkāpums

  9.pants. Administratīvā pārkāpuma jēdziens

Par administratīvo pārkāpumu atzīstama prettiesiska, vainojama (ar nodomu vai aiz neuzmanības izdarīta) darbība vai bezdarbība, kura apdraud valsts vai sabiedrisko kārtību, īpašumu, pilsoņu tiesības un brīvības vai noteikto pārvaldes kārtību un par kuru likumā paredzēta administratīvā atbildība.

Administratīvā atbildība par šajā kodeksā norādītajiem pārkāpumiem iestājas, ja par šiem pārkāpumiem pēc to rakstura saskaņā ar spēkā esošo likumdošanu nav paredzēta kriminālatbildība.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31).

  10.pants. Administratīvā pārkāpuma izdarīšana ar nodomu

Administratīvais pārkāpums atzīstams par izdarītu ar nodomu, ja persona, kas to izdarījusi, ir apzinājusies savas darbības vai bezdarbības prettiesisko raksturu, paredzējusi tās kaitīgās sekas un vēlējusies vai apzināti pieļāvusi šo seku iestāšanos.

  11.pants. Administratīvā pārkāpuma izdarīšana aiz neuzmanības

Administratīvais pārkāpums atzīstams par izdarītu aiz neuzmanības, ja persona, kas to izdarījusi, ir paredzējusi savas darbības vai bezdarbības kaitīgo seku iestāšanās iespēju, bet vieglprātīgi paļāvusies, ka tās varēs novērst, vai arī nav paredzējusi šādu seku iestāšanās iespēju, kaut gan tai vajadzēja un tā varēja tās paredzēt.

  12.pants. Vecums, ar kuru iestājas administratīvā atbildība

Pie administratīvās atbildības saucamas personas, kuras līdz administratīvā pārkāpuma izdarīšanas brīdim sasniegušas sešpadsmit gadu vecumu.

  13.pants. Nepilngadīgo atbildība

Sešpadsmit līdz astoņpadsmit gadus vecām personām, kas izdarījušas administratīvos pārkāpumus, piemēro līdzekļus, kuri paredzēti Latvijas PSR Augstākās Padomes Prezidija apstiprinātajā Nepilngadīgo lietu komisiju nolikumā.

Gadījumos, kad sešpadsmit līdz astoņpadsmit gadus vecas personas ir izdarījušas šā kodeksa 121.-129., 155.3, 157., 167., 168., 175. un 181.-184.pantā paredzētos administratīvos pārkāpumus, tās saucamas pie administratīvās atbildības uz vispārīgiem pamatiem. Ņemot vērā izdarītā pārkāpuma raksturu un pārkāpēja personību, norādīto personu (izņemot personas, kuras ir izdarījušas šā kodeksa 155.3 un 175.pantā paredzētos pārkāpumus) lietas var nodot izskatīšanai rajona (pilsētas) vai pilsētas rajona nepilngadīgo lietu komisijai.

(Ar grozījumiem, kas izdarīti ar 1990.gada 21.decembra, 1992.gada 25.augusta un 1993.gada 4.novembra likumu - Ziņotājs, 1991, nr.5/6, 1992, nr.35/36, 1993, nr.33).

  14.pants. Amatpersonu atbildība

Amatpersonas ir saucamas pie administratīvās atbildības par administratīvajiem pārkāpumiem, kas saistīti ar pastāvošo noteikumu neievērošanu pārvaldes kārtības, valsts un sabiedriskās kārtības, vides un iedzīvotāju veselības aizsardzības sfērā, kā arī ar citu noteikumu neievērošanu, kuru izpildes nodrošināšana ietilpst viņu dienesta pienākumos.

Personas, kuras veic uzņēmējdarbību, par administratīvajiem pārkāpumiem atbild tāpat kā amatpersonas.

(Ar grozījumiem, kas izdarīti ar 1991.gada 12.marta un 1992.gada 28.aprīļa likumu - Ziņotājs, 1991, nr.17/18, 1992, nr.22/23).

  15.pants. Karavīru un citu disciplinārajiem reglamentiem

      (nolikumiem) pakļauto personu atbildība par

      administratīvajiem pārkāpumiem

Karavīri un karaklausībai padotie, kas iesaukti uz laiku, ir atbildīgi par administratīvajiem pārkāpumiem uz vispārīgiem pamatiem.

Minētās personas, kuras ir izdarījušas administratīvos pārkāpumus, var pakļaut administratīvai aizturēšanai, bet tām nevar piemērot labošanas darbus un administratīvo arestu.

Citas personas, uz kurām attiecas disciplinārie reglamenti vai speciālie nolikumi par disciplīnu, izņemot šā panta pirmajā daļā norādītās personas, šajos reglamentos vai nolikumos paredzētajos gadījumos par administratīvajiem pārkāpumiem ir disciplināri atbildīgas, bet pārējos gadījumos - administratīvi atbildīgas uz vispārīgiem pamatiem.

Militārā dienesta formējumos iesauktie dienestnieki, kā arī šajos formējumos uz laiku iesauktie rezervisti par administratīvajiem pārkāpumiem atbild uz vispārīgiem pamatiem.

(1990.gada 21.decembra likuma redakcijā ar grozījumiem, kas izdarīti ar 1991.gada 10.septembra likumu - Ziņotājs, 1991, nr.5/6, un nr.39).

  16.pants. Ārvalstu pilsoņu un bezvalstnieku atbildība

Ārvalstu pilsoņi un bezvalstnieki Latvijas teritorijā saucami pie administratīvās atbildības uz tādu pašu noteikumu pamata kā Latvijas Republikas pilsoņi, ja šis kodekss neparedz citādi. Jautājumu par atbildību par administratīvajiem pārkāpumiem, ko Latvijas teritorijā izdarījuši ārvalstu pilsoņi, kuri saskaņā ar spēkā esošajiem Latvijas Republikas likumiem un starptautiskajiem līgumiem nav pakļauti Latvijas Republikas administratīvajai jurisdikcijai, izšķir diplomātiskā ceļā.

(1992. gada 28. aprīļa likuma redakcijā - Ziņotājs, 1992, nr.22/23).

  17.pants. Galējā nepieciešamība

Pie administratīvās atbildības nav saucama persona, kaut arī tā izdarījusi šajā kodeksā vai citos normatīvajos aktos, kas nosaka administratīvo atbildību par administratīvajiem pārkāpumiem, paredzētu darbību, ja tā rīkojusies galējās nepieciešamības stāvoklī, tas ir, lai novērstu briesmas, kas draud valsts vai sabiedriskajai kārtībai, īpašumam, pilsoņu tiesībām un brīvībām, noteiktajai pārvaldes kārtībai, ja šīs briesmas konkrētajos apstākļos nav bijis iespējams novērst ar citiem līdzekļiem un ja nodarītais kaitējums ir mazāks nekā novērstais.

(Ar grozījumiem, kas izdarīti ar 1992.gada 11.jūlija likumu - Ziņotājs, nr.29/31).

  18.pants. Nepieciešamā aizstāvēšanās

Pie administratīvās atbildības nav saucama persona, kaut arī tā izdarījusi šajā kodeksā vai citos normatīvajos aktos, kas nosaka administratīvo atbildību par administratīvajiem pārkāpumiem, paredzētu darbību, ja tā rīkojusies nepieciešamās aizstāvēšanās stāvoklī, tas ir, aizsargājot no prettiesiska apdraudējuma valsts vai sabiedrisko kārtību, īpašumu, pilsoņu tiesības un brīvības, noteikto pārvaldes kārtību, tādējādi nodarīdama apdraudētājam kaitējumu, bet nepārkāpdama nepieciešamās aizstāvēšanās robežas.

(Ar grozījumiem, kas izdarīti ar 1992.gada 11.jūlija likumu - Ziņotājs, nr.29/31).

  19.pants. Nepieskaitāmība

Pie administratīvās atbildības nav saucama persona, kas prettiesiskas darbības vai bezdarbības laikā atradusies nepieskaitāmības stāvoklī, tas ir, nav varējusi apzināties savu darbību vai to vadīt hroniskas gara slimības, pārejošu gara darbības traucējumu, plānprātības vai citāda slimīga stāvokļa dēļ.

  20.pants. Administratīvā pārkāpuma materiālu nodošana izskatīšanai

      biedru tiesā, sabiedriskajā organizācijā vai darba

      kolektīvā

(Izslēgts ar 1992.gada 3.novembra likumu - Ziņotājs, 1992, nr.46/47/48).

  21.pants. Iespēja atbrīvot no administratīvās atbildības

      maznozīmīga pārkāpuma gadījumā

Ja izdarītais administratīvais pārkāpums ir maznozīmīgs, institūcija (amatpersona), kas pilnvarota izlemt lietu, var atbrīvot pārkāpēju no administratīvās atbildības un aprobežoties ar mutvārdu aizrādījumu.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

                             Trešā nodaļa
                         ADMINISTRATĪVAIS SODS

  22.pants. Administratīvā soda mērķis

Administratīvais sods ir atbildības līdzeklis un tiek piemērots, lai personu, kura izdarījusi administratīvo pārkāpumu, audzinātu likumu ievērošanas un sadzīves noteikumu cienīšanas garā, kā arī lai tiklab tiesību pārkāpējs, kā citas personas neizdarītu jaunus pārkāpumus.

(Ar grozījumiem, kas izdarīti ar 1992.gada 11.jūlija likumu - Ziņotājs, nr.29/31).

  23.pants. Administratīvo sodu veidi

Par administratīvo pārkāpumu izdarīšanu var piemērot šādus administratīvos sodus:

1) brīdinājumu;

2) naudas sodu;

3) priekšmeta - administratīvā pārkāpuma izdarīšanas rīka vai tiešā objekta - atsavināšanu pret atlīdzību;

4) priekšmeta - administratīvā pārkāpuma izdarīšanas rīka vai tiešā objekta - konfiskāciju;

5) pilsonim piešķirto speciālo tiesību (transporta līdzekļu vadīšanas tiesību, medību tiesību) atņemšanu;

6) tiesību atņemšanu ieņemt noteiktus amatus vai tiesību atņemšanu uz zināma veida uzņēmējdarbību;

7) labošanas darbus;

8) administratīvo arestu.

Šā panta pirmās daļas 3.-8.punktā minētos administratīvos sodus var noteikt tikai ar likumu.

(Ar grozījumiem, kas izdarīti ar APP 1988.gada 29.jūlija dekrētu, 1990.gada 21.decembra un 1991.gada 12.marta likumu - Ziņotājs, 1988, nr.31, 1991, nr.5/6 un nr.17/18).

  24.pants. Administratīvie pamatsodi un papildsodi

Priekšmetu atsavināšanu pret atlīdzību un konfiskāciju var piemērot gan kā administratīvos pamatsodus, gan kā papilsodus; tiesību atņemšanu ieņemt noteiktus amatus vai tiesību atņemšanu uz zināma veida uzņēmējdarbību var piemērot tikai kā papildsodu; citus šā kodeksa 23.panta pirmajā daļā minētos administratīvos sodus var piemērot tikai kā pamatsodus.

Par vienu administratīvo pārkāpumu var uzlikt pamatsodu vai arī pamatsodu un papildsodu.

(Ar grozījumiem, kas izdarīti ar 1991.gada 12.marta likumu - Ziņotājs, 1991, nr.17/18).

  25.pants. Brīdinājums

Brīdinājumu kā administratīvā soda līdzekli izsaka rakstveidā. Likumā paredzētajos gadījumos brīdinājumu fiksē citā noteiktā veidā.

  26.pants. Naudas sods

Maksimālais sods, ko saskaņā ar Latvijas Republikas likumiem uzliek par administratīvajiem pārkāpumiem, ir divsimt piecdesmit lati. Maksimālais naudas sods, ko saskaņā ar Latvijas Republikas likumiem uzliek ārvalstu pilsoņiem un bezvalstniekiem par administratīvajiem pārkāpumiem, ir desmit tūkstoši ASV dolāru, pārrēķinot tos attiecīgās valsts konvertējamā valūtā pēc Latvijas Bankas noteiktā kursa, kas ir spēkā pārkāpuma izdarīšanas dienā.

Rajonu, pilsētu un pagastu padomes var apstiprināt noteikumus, kuros par to pārkāpšanu var noteikt naudas sodus līdz desmit tūkstošiem rubļu.

Amatpersonām uzliktos naudas sodus aizliegts maksāt no uzņēmumu, iestāžu vai organizāciju līdzekļiem.

(1990.gada 3.decembra likuma redakcijā ar grozījumiem, kas izdarīti ar 1992.gada 28.aprīļa, 3.novembra un 1993.gada 4.novembra likumiem - Ziņotājs, 1991, nr.15/16, 1992, nr.22/23 un nr.46/47/48, 1993, nr.33).

  27.pants. Priekšmeta - administratīvā pārkāpuma izdarīšanas rīka

      vai tiešā objekta - atsavināšana pret atlīdzību

Priekšmeta - administratīvā pārkāpuma izdarīšanas rīka vai tiešā objekta - atsavināšana pret atlīdzību nozīmē tā piespiedu atsavināšanu un vēlāku realizēšanu, nododot bijušajam īpašniekam iegūto summu, no kuras atskaitīti atsavinātā priekšmeta realizācijas izdevumi.

Kārtību, kādā piemērojama priekšmetu atsavināšana pret atlīdzību, un atsavināmo priekšmetu veidus nosaka šis kodekss un cita likumdošana.

(Ar grozījumiem, kas izdarīti ar 1990.gada 21.decembra un 1992.gada 11.jūlija likumu - Ziņotājs, 1991, nr.5/6, 1992, nr.29/31).

  28.pants. Priekšmeta - administratīvā pārkāpuma izdarīšanas rīka

      vai tiešā objekta - konfiskācija

Priekšmeta - administratīvā pārkāpuma izdarīšanas rīka vai tiešā objekta - konfiskācija nozīmē šā priekšmeta piespiedu bezatlīdzības nodošanu valsts īpašumā. Konfiscēt var tikai pārkāpēja personiskajā īpašumā esošu priekšmetu, bet lietās par pārkāpumiem tirdzniecībā vai uzņēmējdarbībā - arī citu personu īpašumā esošus priekšmetus.

Konfiskācijas piemērošanas kārtību un nekonfiscējamo priekšmetu sarakstu nosaka šis kodekss un citi likumdošanas akti.

(1993.gada 4.novembra likuma redakcijā - Ziņotājs, 1993, nr.33).

  29.pants. Pilsonim piešķirto speciālo tiesību atņemšana

Pilsonim piešķirto speciālo tiesību (transporta līdzekļu vadīšanas tiesību, medību tiesību) atņemšanu piemēro uz laiku līdz trim gadiem par šo tiesību izmantošanas kārtības rupju vai sistemātisku pārkāpšanu.

Šādu tiesību atņemšanas laiks nevar būt mazāks par piecpadsmit dienām, ja likumdošanas aktos nav noteikts citādi.

Transporta līdzekļu vadīšanas tiesību atņemšanu nevar piemērot personām, kas šos līdzekļus lieto sakarā ar invaliditāti, izņemot gadījumus, kad tās šos līdzekļus vadījušas alkoholisko dzērienu, narkotisko vai citu apreibinošo vielu iespaidā.

Medību tiesību atņemšanu nevar piemērot personām, kam medības ir galvenais eksistences avots.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 3.novembra likumiem - Ziņotājs, 1991, nr.5/6, 1992, nr.29/31 un nr.46/47/48).

  29.1 pants. Tiesību atņemšana ieņemt noteiktus amatus vai tiesību

      atņemšana uz zināma veida uzņēmējdarbību

Tiesības ieņemt noteiktus amatus vai tiesības uz zināma veida uzņēmējdarbību atņem uz laiku no viena gada līdz trim gadiem. Šo sodu piemēro rajona (pilsētas) tiesa (tiesnesis).

(1991.gada 12.marta likuma redakcijā un ar grozījumiem, kas izdarīti ar 1994.gada 28.jūlija likumu - Ziņotājs, 1991, nr.17/18, 1994, nr.17).

  30.pants. Labošanas darbi

Labošanas darbus piemēro uz laiku līdz diviem mēnešiem, nosakot to izciešanu administratīvo pārkāpumu izdarījušās personas pastāvīgā darba vietā un ieturot valsts ieņēmumos līdz divdesmit procentiem no šīs personas izpeļņas. Labošanas darbus piemēro rajona (pilsētas) tiesa (tiesnesis).

Labošanas darbu laiks nevar būt mazāks par piecpadsmit dienām, ja likumdošanas aktos nav noteikts citādi.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 1994.gada 28.jūlija likumu - Ziņotājs, 1991, nr.5/6, 1992, nr.29/31, 1994, nr.17).

  31.pants. Administratīvais arests

Administratīvo arestu nosaka un piemēro tikai izņēmuma gadījumos par atsevišķiem administratīvo pārkāpumu veidiem uz laiku līdz piecpadsmit diennaktīm. Administratīvo arestu piemēro rajona (pilsētas) tiesa (tiesnesis).

Administratīvo arestu nevar piemērot sievietēm grūtniecības stāvoklī, sievietēm, kam ir bērni vecumā līdz divpadsmit gadiem, un personām, kas nav sasniegušas astoņpadsmit gadu vecumu, kā arī pirmās un otrās grupas invalīdiem.

(Ar grozījumiem, kas izdarīti ar 1994.gada 28.jūlija likumu - Ziņotājs, nr.17).

                            Ceturtā nodaļa
                     ADMINISTRATĪVĀ SODA UZLIKŠANA

  32.pants. Vispārīgie noteikumi soda uzlikšanai par administratīvo

      pārkāpumu

Sodu par administratīvo pārkāpumu uzliek ietvaros, ko nosaka normatīvais akts, kurā paredzēta atbildība par izdarīto pārkāpumu, stingrā saskaņā ar šo kodeksu un citiem aktiem par administratīvajiem pārkāpumiem.

Uzliekot sodu, ņem vērā izdarītā pārkāpuma raksturu, pārkāpēja personību, viņa vainas pakāpi, mantisko stāvokli, atbildību mīkstinošos un pastiprinošos apstākļus.

(Ar grozījumiem, kas izdarīti ar 1990.gada 21.decembra likumu - Ziņotājs, 1991, nr.5/6).

  33.pants. Apstākļi, kas mīkstina atbildību par administratīvo

      pārkāpumu

Atbildību par administratīvo pārkāpumu mīkstina šādi apstākļi:

1) ja vainīgais vaļsirdīgi nožēlojis izdarīto;

2) ja vainīgais novērsis pārkāpuma kaitīgās sekas, labprātīgi atlīdzinājis zaudējumu vai novērsis nodarīto kaitējumu;

3) ja pārkāpums izdarīts stipra psihiska uzbudinājuma ietekmē vai arī smagu personisku vai ģimenes apstākļu sagadīšanās dēļ;

4) ja pārkāpumu izdarījis nepilngadīgais;

5) ja pārkāpumu izdarījusi sieviete grūtniecības stāvoklī vai sieviete, kam ir bērns vecumā līdz vienam gadam.

Likumdošana var paredzēt arī citus apstākļus, kas mīkstina atbildību par administratīvo pārkāpumu. Institūcija (amatpersona), kas izlemj administratīvā pārkāpuma lietu, var atzīt par mīkstinošiem arī apstākļus, kuri likumā nav minēti.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 1994.gada 28.jūlija likumu - Ziņotājs, 1991, nr.5/6, 1992, nr.29/31, 1994, nr.33).

  34.pants. Apstākļi, kas pastiprina atbildību par administratīvo

      pārkāpumu

Atbildību par administratīvo pārkāpumu pastiprina šādi apstākļi:

1) ja prettiesiskā rīcība turpināta, neraugoties uz pilnvaroto personu prasību to izbeigt;

2) ja gada laikā atkārtoti izdarīts līdzīgs pārkāpums, par kuru persona jau administratīvi sodīta; ja pārkāpumu izdarījusi persona, kas agrāk izdarījusi noziegumu;

3) ja pārkāpumā iesaistīts nepilngadīgais;

4) ja pārkāpumu izdarījusi personu grupa;

5) ja pārkāpums izdarīts stihiskas nelaimes vai citos ārkārtējos apstākļos;

6) ja pārkāpums izdarīts alkoholisko dzērienu, narkotisko vai citu apreibinošo vielu iespaidā. Atkarībā no administratīvā pārkāpuma rakstura institūcija (amatpersona), kas uzliek administratīvo sodu, var neatzīt to par atbildību pastiprinošu apstākli.

(Ar grozījumiem, kas izdarīti ar 1992.gada 3.novembra un 1994.gada 28.jūlija likumu - Ziņotājs, 1992, nr.46/47/48, 1994, nr.17).

  35.pants. Administratīvo sodu uzlikšana, ja izdarīti vairāki

      administratīvie pārkāpumi

Ja viena persona ir izdarījusi divus vai vairāk administratīvos pārkāpumus, administratīvais sods tiek uzlikts par katru pārkāpumu atsevišķi.

Ja persona ir izdarījusi vairākus administratīvos pārkāpumus, par kuriem lietas vienlaicīgi izskata viena un tā pati institūcija (amatpersona), administratīvais sods tiek uzlikts tās sankcijas ietvaros, kura ir paredzēta par smagāko pārkāpumu. Šajā gadījumā pamatsodam var pievienot kādu no papildsodiem, kuri ir paredzēti pantos, kas nosaka atbildību par jebkuru no izdarītajiem pārkāpumiem.

(Ar grozījumiem, kas izdarīti ar 1994.gada 28.jūlija likumu - Ziņotājs, nr.17).

  36.pants. Administratīvā soda termiņu aprēķināšana

Administratīvā aresta termiņš tiek aprēķināts diennaktīs, labošanas darbu - mēnešos vai dienās, speciālo tiesību atņemšanas termiņš - gados, mēnešos vai dienās.

  37.pants. Administratīvā soda uzlikšanas termiņi

Administratīvo sodu var uzlikt ne vēlāk kā divu mēnešu laikā no pārkāpuma izdarīšanas dienas, bet, ja pārkāpums ir ilgstošs, - divu mēnešu laikā no tā atklāšanas dienas.

Ja saņemts atteikums ierosināt krimināllietu vai krimināllieta izbeigta, bet pārkāpēja rīcībai ir administratīvā pārkāpuma pazīmes, administratīvo sodu var uzlikt ne vēlāk kā mēneša laikā no dienas, kad pieņemts lēmums par atteikumu ierosināt krimināllietu vai par tās izbeigšanu.

Šajā pantā minētie termiņi neattiecas uz gadījumiem, kad piemēro konfiskāciju muitas noteikumu pārkāpumu lietās, pamatojoties uz Latvijas Republikas muitas kodeksu.

(Ar grozījumiem, kas izdarīti ar 1991.gada 25.septembra likumu - Ziņotājs, 1991, nr.41).

  38.pants. Termiņš, pēc kura izbeigšanās persona atzīstama par

      administratīvi nesodītu

Ja administratīvi sodītā persona gada laikā no dienas, kad beigusies soda izpildīšana, nav izdarījusi jaunu administratīvo pārkāpumu, tā atzīstama par administratīvi nesodītu.

  39.pants. Pienākums atlīdzināt nodarīto zaudējumu

Ja administratīvā pārkāpuma rezultātā nodarīts mantisks zaudējums vai morāls kaitējums (ko nodarījis preses vai cits masu informācijas līdzeklis) pilsonim, uzņēmumam, iestādei vai organizācijai, tad, izlemjot jautājumu par administratīvā soda uzlikšanu, administratīvajai komisijai, pagasta deputātu padomes valdei, nepilngadīgo lietu komisijai vai tiesnesim ir tiesības vienlaikus izlemt jautājumu par vainīgā pienākumu atlīdzināt mantisko zaudējumu vai morālo kaitējumu, ja tās summa nepārsniedz piecsimt rubļus, bet rajona (pilsētas) tiesai - neatkarīgi no zaudējuma vai kaitējuma apmēra.

Citos gadījumos jautājumu par administratīvā pārkāpuma rezultātā nodarīta mantiskā zaudējuma vai morālā kaitējuma atlīdzināšanu izlemj civilās tiesvedības kārtībā.

(Ar grozījumiem, kas izdarīti ar 1990. gada 21.decembra, 1991.gada 6.augusta, 1992.gada 3.novembra un 1994.gada 28.jūlija likumu - Ziņotājs, 1991, nr.5/6 un 33/34, 1992, nr.46/47/48, 1994, nr.17).

  40.pants. Nepieciešamība izpildīt pienākumu, par kura nepildīšanu

      uzlikts administratīvais sods

Administratīvā soda uzlikšana neatbrīvo personu, kura izdarījusi administratīvo pārkāpumu, no tā pienākuma izpildīšanas, par kura nepildīšanu uzlikts administratīvais sods.

                            II SEVIŠĶĀ DAĻA

                             Piektā nodaļa

ADMINISTRATĪVIE PĀRKĀPUMI DARBA UN
IEDZĪVOTĀJU VESELĪBAS AIZSARDZĪBĀ

  41.pants. Darbu regulējošo normatīvo aktu pārkāpšana

Par darba vai darba aizsardzības likumu vai citu šos jautājumus regulējošo normatīvo aktu pārkāpšanu -

uzliek naudas sodu darba devējiem vai amatpersonām līdz trīsdesmit tūkstošiem rubļu.

Par nodarbinātības likuma vai citu šo jautājumu regulējošo normatīvo aktu pārkāpšanu -

uzliek naudas sodu darba devējiem vai amatpersonām līdz desmit tūkstošiem rubļu.

(1993.gada 1.jūnija likuma redakcijā - Ziņotājs, 1993, nr.24).

       41.1 pants.  Darba  līguma  noslēgšana  ar darbinieku, kura valsts
                    valodas   zināšanu  apjoms  ir   nepietiekams    viņa
                    profesionālo pienākumu veikšanai un neatbilst  Valsts
                    valodas   prasmes  atestācijas  nolikumā  noteiktajām
                    prasībām

Par darba līguma noslēgšanu ar darbinieku, kura valsts valodas zināšanu apjoms ir nepietiekams viņa profesionālo pienākumu veikšanai vai neatbilst Valsts valodas prasmes atestācijas nolikumā noteiktajām prasībām, ja Latvijas Republikas likumdošanas aktos nav noteikts citādi, -

uzliek naudas sodu iestāžu, uzņēmumu un organizāciju vadītājiem no desmit tūkstošiem līdz divdesmit tūkstošiem rubļu.

(1993.gada 20.aprīļa likuma redakcijā - Ziņotājs, 1993, nr.18/19).

  42.pants. Sanitāri higiēnisko un sanitāri pretepidēmisko noteikumu

      un normu pārkāpšana

Par sanitāri higiēnisko un sanitāri pretepidēmisko noteikumu un normu (izņemot vides aizsardzības noteikumus un normas) pārkāpšanu -

uzliek naudas sodu no pieciem līdz divsimt piecdesmit latiem.

(Ar grozījumiem, kas izdarīti ar 1992.gada 28.aprīļa un 11.jūlija likumiem un 1995.gada 18.jūlija MK noteikumiem nr.217. - Ziņotājs, 1992, nr.22/23, nr.29/31).

  43.pants. Sanitāri higiēnisko un sanitāri pretepidēmisko noteikumu

      pārkāpšana transportā

Par dzelzceļa, jūras un upju transportā noteikto sanitāri higiēnisko un sanitāri pretepidēmisko noteikumu un normu pārkāpšanu -

uzliek naudas sodu no pieciem līdz divsimt piecdesmit latiem.

Par gaisa transportā noteikto sanitāri higiēnisko un sanitāri pretepidēmisko noteikumu pārkāpšanu -

uzliek naudas sodu no pieciem līdz divsimt piecdesmit latiem.

(Ar grozījumiem, kas izdarīti ar APP 1986.gada 2.decembra dekrētu, 1992.gada 11.jūlija likumu un 1995.gada 18.jūlija MK noteikumiem nr.217 - Ziņotājs, 1986, nr.50, 1992, nr.29/31).

  44.pants. Prasību neievērošana, kuru mērķis ir novērst venerisko

      slimību izplatīšanos

Personām, par kurām ir pietiekami dati, ka tās slimo ar venerisku slimību, un kuras pēc veselības aizsardzības iestāžu brīdinājuma saņemšanas izvairās no medicīniskās apskates,-

uzliek naudas sodu līdz trīsdesmit latiem.

Personām, kuras bijušas kontaktā ar veneriski slimu personu un kurām tādēļ nepieciešama profilaktiskā ārstēšana, bet kuras pēc veselības aizsardzības iestāžu brīdinājuma saņemšanas izvairās no ārstēšanās, -

uzliek naudas sodu līdz piecdesmit latiem.

Personām, kuras slimo ar venerisku slimību un apzināti slēpj infekcijas avotu un personas, ar ko bijušas kontaktā, -

uzliek naudas sodu līdz septiņdesmit latiem.

(Ar grozījumiem, kas izdarīti ar 1992.gada 11.jūlija likumu un 1995.gada 22.aprīļa MK noteikumiem nr.112 - Ziņotājs, 1992, nr.29/31).

  45.pants. Nelikumīga ārstēšana

(Izslēgts ar 1992.gada 3.novembra likumu - Ziņotājs, nr.46/47/48).

       45.1  pants. Medicīniskās   aprūpes,   medicīnisko  atzinumu  un
                    darbaspējas ekspertīzes pārkāpumi

Par medicīniskās aprūpes, medicīnisko atzinumu vai darbaspējas ekspertīzes pārkāpumiem -

uzliek naudas sodu līdz līdz divsimt latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu līdz divsimt piecdesmit latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 11.jūlija MK noteikumiem nr.193 - Ziņotājs, 1993, nr.3/4).

  45.2 pants. Obligāto veselības pārbaužu kārtības neievērošana

Par noteiktu profesiju pārstāvjiem pirms stāšanās darbā noteikto obligāto veselības pārbaužu un periodisko veselības pārbaužu kārtības neievērošanu -

uzliek naudas sodu līdz divsimt piecdesmit latiem.

(1995.gada 11.jūlija MK noteikumu nr.193 redakcijā.)

  45.3 pants. Kārtības, kādā ārstniecības iestādēm jāsniedz ziņas

      par ārstniecības personu pieņemšanu darbā un

      atlaišanu no darba, neievērošana

Par kārtības, kādā ārstniecības iestādēm, kuras nodarbina ārstniecības personas, jāsniedz ziņas Labklājības ministrijai par šo personu pieņemšanu darbā un atlaišanu no darba, neievērošanu -

uzliek ārstniecības iestādes vadītājam naudas sodu līdz simt latiem.

(1995.gada 11.jūlija MK noteikumu nr.193 redakcijā.)

       45.4 pants. Sludinājuma vai reklāmas, kas attiecas uz ārstniecību,
                   ārstniecības iestādēm   vai   ārstniecības   personām,
                   nelikumīga ievietošana

Par sludinājuma vai reklāmas, kas attiecas uz ārstniecību, ārstniecības iestādēm vai ārstniecības personām, nelikumīgu ievietošanu -

uzliek sludinājuma vai reklāmas iesniedzējam naudas sodu līdz divsimt latiem.

(1995.gada 11.jūlija MK noteikumu nr.193 redakcijā.)

  45.5 pants. Neatļauta ārstniecība

Par tādu personu nodarbošanos ārstniecībā, kurām nav medicīniskās izglītības, -

uzliek naudas sodu līdz divsimt piecdesmit latiem.

Par tādu personu nodarbošanos ārstniecībā, kuras nav reģistrējušās Labklājības ministrijā, -

uzliek naudas sodu līdz simt latiem.

Par tādu personu nodarbošanos ārstniecībā, kurām ir ārvalstu medicīniskās izglītības diploms (grāds), ja attiecīgais diploms (grāds) nav nostrificēts Latvijas Republikā akreditētās medicīniskās izglītības iestādēs, -

uzliek naudas sodu līdz divsimt piecdesmit latiem.

Par personu, kurām nav speciālista prakses tiesību attiecīgajā specialitātē, nodarbošanos ārstniecībā, bez tādas ārstniecības personas uzraudzības, kurai ir speciālista prakses tiesības attiecīgajā specialitātē, -

uzliek naudas sodu līdz divsimt piecdesmit latiem.

Par atļaušanu augstāko medicīniskās izglītības iestāžu un medicīniskās pamatizglītības iestāžu klausītājiem mācību programmu ietvaros nodarboties ar slimnieku ārstēšanu vai dzemdībpalīdzību bez tādas ārstniecības personas tiešas uzraudzības, kurai ir speciālista prakses tiesības attiecīgajā specialitātē, -

uzliek naudas sodu līdz divsimt piecdesmit latiem.

(1995.gada 11.jūlija MK noteikumu nr.193 redakcijā.)

       45.6 pants. Nelikumīga  nodarbošanās  ārstniecībā  ar  slimnieku
                   ārstēšanu,  dzemdībpalīdzības  sniegšanu,  kā arī ar
                   hipnozi,  kodēšanu   un   citām    cilvēka    psihes
                   ietekmēšanas   metodēm,   cilvēka  enerģētisko lauku
                   korekciju,  akupunktūru  un  citām cilvēka organisma
                   enerģētisko sistēmu ietekmējošām metodēm

Par personu, kurām nav medicīniskās izglītības, patstāvīgu nodarbošanos ārstniecībā ar slimnieku ārstēšanu, dzemdībpalīdzības sniegšanu (izņemot gadījumus, kad jāsniedz pirmā palīdzība), kā arī ar hipnozi, kodēšanu un citām cilvēka psihes ietekmēšanas metodēm, cilvēka enerģētisko lauku korekciju (biokorekciju), akupunktūru un citām cilvēka organisma enerģētisko sistēmu ietekmējošām metodēm, kā arī par personu, kurām nav medicīniskās izglītības vai nav speciālista prakses tiesību attiecīgajā specialitātē, atbalstīšanu patstāvīgā ārstniecības darbā -

uzliek naudas sodu līdz divsimt piecdesmit latiem.

(1995.gada 11.jūlija MK noteikumu nr.193 redakcijā.)

  45.7 pants. Likumā noteiktās informācijas nesniegšana, nepatiesas

      informācijas sniegšana valsts ārstam un valsts ārsta

      rīkojumu nepildīšana

Par likumā noteiktās informācijas nesniegšanu, nepatiesas informācijas sniegšanu valsts ārstam vai valsts ārsta likumīgu rīkojumu nepildīšanu -

uzliek naudas sodu līdz divsimt piecdesmit latiem.

(1995.gada 11.jūlija MK noteikumu nr.193 redakcijā.)

  45.8 pants. Likumā noteiktās informācijas nesniegšana pacientam,

      viņa laulātajam, tuvākajiem radiniekiem vai

      likumīgajiem pārstāvjiem (aizgādņiem, aizbildņiem)

Par likumā noteiktās informācijas nesniegšanu pacientam, viņa laulātajam, tuvākajiem radiniekiem vai likumīgajiem pārstāvjiem (aizgādņiem, aizbildņiem) -

uzliek naudas sodu līdz simt latiem.

(1995.gada 11.jūlija MK noteikumu nr.193 redakcijā.)

  45.9 pants. Konfidenciālu ziņu par pacienta, viņa laulātā, tuvāko

      radinieku vai likumīgo pārstāvju privāto dzīvi

      nelikumīga izpaušana

 Par konfidenciālu  ziņu par pacienta, viņa laulātā, tuvāko radinieku vai
 likumīgo   pārstāvju  (aizgādņu,  aizbildņu)   privāto   dzīvi   nelikumīgu izpaušanu -
 uzliek naudas sodu līdz divsimt piecdesmit latiem.
 (1995.gada 11.jūlija MK noteikumu nr.193 redakcijā.)

       45.10 pants. Psihisko   slimību   ārstēšanas  un  psihiatriskās
                    palīdzības sniegšanas noteikumu neievērošana

Par psihisko slimību ārstēšanas un psihiatriskās palīdzības sniegšanas noteikumu neievērošanu -

uzliek naudas sodu līdz divsimt piecdesmit latiem.

(1995.gada 11.jūlija MK noteikumu nr.193 redakcijā.)

  45.11 pants. Tiesmedicīniskās un tiespsihiatriskās ekspertīzes

      veikšanas kārtības neievērošana

Par tiesmedicīniskās un tiespsihiatriskās ekspertīzes veikšanas kārtības neievērošanu -

uzliek naudas sodu līdz divsimt piecdesmit latiem.

(1995.gada 11.jūlija MK noteikumu nr.193 redakcijā.)

  46.pants. Narkotisku līdzekļu nelikumīga iegādāšanās vai glabāšana

      nelielos apmēros vai narkotisku līdzekļu lietošana bez

      ārsta atļaujas

Par narkotisku līdzekļu nelikumīgu iegādāšanos vai glabāšanu nelielos apmēros bez nolūka realizēt, kā arī par narkotisku līdzekļu lietošanu bez ārsta atļaujas, -

uzliek naudas sodu līdz diviem tūkstošiem rubļu vai soda ar labošanas darbiem uz laiku no viena līdz diviem mēnešiem, ieturot divdesmit procentus no izpeļņas, bet izņēmuma gadījumos, ja pēc lietas apstākļiem un ievērojot pārkāpēja personību šo sodu piemērošana tiek atzīta par nepietiekamu, - ar administratīvo arestu uz laiku līdz piecpadsmit diennaktīm.

Persona, kas labprātīgi nodevusi tās rīcībā nelielos apmēros esošos narkotiskos līdzekļus, ko tā bija iegādājusies vai glabājusi bez nolūka realizēt, vai arī labprātīgi griezusies medicīnas iestādē pēc medicīniskas palīdzības sakarā ar narkotisku līdzekļu lietošanu bez ārsta atļaujas, tiek atbrīvota no administratīvās atbildības par šajā pantā paredzētajām darbībām.

(APP 1987.gada 30.jūlija dekrēta redakcijā ar grozījumiem, kas izdarīti ar 1992.gada 3.novembra likumu - Ziņotājs, 1987, nr.32, 1992, nr.46/47/48).

  46.1 pants. Noteiktās kārtības pārkāpšana farmaceitiskajā darbībā

Par farmaceitisko darbību bez speciālās atļaujas (licences), kuras nepieciešamību nosaka likums, kā arī par farmaceitiskās darbības turpināšanu pēc speciālās atļaujas (licences) atņemšanas, anulēšanas vai tās termiņa beigšanās -

uzliek naudas sodu līdz divsimt piecdesmit latiem, konfiscējot zāles, zāļu līdzekļus un zāļu ražošanas līdzekļus vai bez konfiskācijas.

Par narkotisko vai psihotropo zāļu, zāļu līdzekļu vai prekursoru ražošanas vai izplatīšanas noteikumu pārkāpšanu -

uzliek naudas sodu līdz divsimt piecdesmit latiem, konfiscējot zāles, zāļu līdzekļus vai prekursorus vai bez konfiskācijas.

Par Latvijas Republikā nereģistrētu zāļu izplatīšanu -

uzliek naudas sodu līdz divsimt piecdesmit latiem, konfiscējot nereģistrētās zāles.

Par tādu zāļu vai zāļu līdzekļu izplatīšanu, kuriem izbeidzies derīguma termiņš vai kuri neatbilst tehnisko normatīvu dokumentācijas prasībām (arī ar bojātu iepakojumu), -

uzliek naudas sodu līdz divsimt piecdesmit latiem, konfiscējot šīs zāles vai zāļu līdzekļus.

Par zāļu vai zāļu līdzekļu iepirkšanu vai izplatīšanu, ja nav noformēti attiecīgie pavaddokumenti, -

uzliek naudas sodu līdz simt latiem, konfiscējot šīs zāles vai zāļu līdzekļus vai bez konfiskācijas.

Par Labklājības ministrijas vai Valsts veterinārā departamenta noteikto atsevišķo zāļu, zāļu līdzekļu vai to grupu ražošanas, kontroles vai izplatīšanas noteikumu pārkāpšanu -

uzliek naudas sodu līdz divsimt latiem, konfiscējot šīs zāles vai zāļu līdzekļus vai bez konfiskācijas.

Par Labklājības ministrijas vai Valsts veterinārā departamenta noteiktās kārtības pārkāpšanu reklāmas vai informācijas izplatīšanā farmācijas jomā -

uzliek naudas sodu līdz simt latiem.

Par Labklājības ministrijas vai Valsts veterinārā departamenta noteiktās informācijas nesniegšanu vai nepatiesas informācijas sniegšanu -

uzliek amatpersonām naudas sodu līdz simt latiem.

Par neziņošanu Farmācijas inspekcijai vai valsts ārstam par aptieku vai farmaceitu nolaidības vai ļaunprātības pazīmēm zāļu vai zāļu līdzekļu izgatavošanā, izsniegšanā vai kvalitātē -

uzliek ārstniecības personām naudas sodu līdz simt latiem.

Par recepšu veidlapu izgatavošanas noteikumu un recepšu izrakstīšanas kārtības neievērošanu -

uzliek naudas sodu līdz simt latiem.

(1995.gada 11.jūlija MK noteikumu nr.193 redakcijā.)

  46.2 pants. Narkotisko un psihotropo zāļu vai zāļu līdzekļu

      saņemšanas, uzglabāšanas un izlietošanas pārkāpumi

      ārstniecības iestādēs

Par narkotisko un psihotropo zāļu vai zāļu līdzekļu saņemšanas, uzglabāšanas un izlietošanas pārkāpumiem ārstniecības iestādē -

uzliek ārstniecības iestādes vadītājam naudas sodu līdz divsimt piecdesmit latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek ārstniecības iestādes vadītājam naudas sodu līdz divsimt piecdesmit latiem.

(1995.gada 11.jūlija MK noteikumu nr.193 redakcijā.)

                             Sestā nodaļa
                ADMINISTRATĪVIE PĀRKĀPUMI PRET ĪPAŠUMU

  47.pants. Zemes dzīļu valsts īpašuma tiesību pārkāpšana

Par zemes dzīļu patvaļīgu lietošanu, darījumu slēgšanu, ar kuriem atklātā vai slēptā veidā tiek pārkāptas zemes dzīļu valsts īpašuma tiesības, -

uzliek naudas sodu līdz divsimt piecdesmit latiem.

(Ar grozījumiem, kas izdarīti ar 1992.gada 28.aprīļa likumu un MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  48.pants. Ūdeņu valsts īpašuma tiesību pārkāpšana

Par ūdens objektu patvaļīgu aizņemšanu, ūdeņu patvaļīgu lietošanu, ūdeņu lietošanas tiesību tālāknodošanu, kā arī citiem darījumiem, ar kuriem atklātā vai slēptā veidā pārkāptas ūdeņu valsts īpašuma tiesības, -

uzliek naudas sodu līdz divsimt piecdesmit latiem.

(Ar grozījumiem, kas izdarīti ar 1992.gada 28.aprīļa likumu un MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  49.pants. Mežu valsts īpašuma tiesību pārkāpšana

Par patvaļīgu meža izmantošanas tiesību tālāknodošanu, kā arī citiem darījumiem, ar kuriem atklātā vai slēptā veidā pārkāptas mežu valsts īpašuma tiesības, -

uzliek naudas sodu līdz divsimt latiem.

(Ar grozījumiem, kas izdarīti ar 1992.gada 28.aprīļa likumu un MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  49.1 pants. Dzīvnieku valsts īpašuma tiesību pārkāpšana

Par dzīvnieku izmantošanas tiesību patvaļīgu tālāknodošanu, par citiem darījumiem, ar kuriem atklātā vai slēptā veidā pārkāptas valsts īpašuma tiesības uz dzīvniekiem, kā arī par dzīvnieku patvaļīgu izmantošanu, ja to izmantošanai vajadzīga atļauja, -

uzliek naudas sodu līdz simt piecdesmit latiem.

(APP 1985.gada 26.decembra dekrēta redakcijā ar grozījumiem, kas izdarīti ar 1992.gada 28.aprīļa likumu un MK 1994.gada 30.augusta noteikumiem nr.176 - Ziņotājs, 1986, nr.1, 1992, nr.22/23, 1994, nr.19).

  50.pants. Valsts vai sabiedriskās mantas izlaupīšana sīkos apmēros

(Izslēgts ar 1992.gada 25.augusta likumu - Ziņotājs, nr.35/36).

       50.1  pants.   Izvairīšanās   no  mantiska  zaudējuma  vai  morāla
                      kaitējuma atlīdzināšanas, kas ar noziegumu nodarīts
                      uzņēmumiem, iestādēm un organizācijām

Personai, kurai pēc tiesas sprieduma jāatlīdzina uzņēmumam, iestādei vai organizācijai ar noziegumu nodarītais mantiskais zaudējums vai morālais kaitējums (ko nodarījis preses vai cits masu informācijas līdzeklis), par izvairīšanos no šāda zaudējuma vai kaitējuma atlīdzināšanas, -

izsaka brīdinājumu vai uzliek naudas sodu līdz vienam tūkstotim rubļu, vai soda ar labošanas darbiem uz laiku līdz diviem mēnešiem, ieturot divdesmit procentus no izpeļņas.

(1986.gada 20.jūnija dekrēta redakcijā ar grozījumiem, kas izdarīti ar 1991.gada 6.augusta un 1992.gada 3.novembra likumiem - Ziņotājs, 1986, nr.26, 1991, nr.33/34, 1992, nr.46/47/48).

                            Septītā nodaļa
               ADMINISTRATĪVIE PĀRKĀPUMI VIDES, VĒSTURES
                  UN KULTŪRAS PIEMINEKĻU AIZSARDZĪBĀ

  51.pants. Obligāto zemes aizsardzības pasākumu neizpildīšana

Par obligāto zemes aizsardzības pasākumu neizpildīšanu, kuri jāveic zemes lietotājam, lai pasargātu augsni no ūdens vai vēja erozijas vai citiem procesiem, kas veicina auglīgās augsnes virskārtas vai tās kvalitātes pasliktināšanos, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  52.pants. Uz laiku aizņemtās zemes savlaicīga nenodošana atpakaļ

      vai zemes nesakārtošana lietošanai atbilstoši tās

      uzdevumiem

Par tās zemes savlaicīgu nenodošanu atpakaļ, kura aizņemta uz laiku, vai par to pienākumu neizpildīšanu, kas saistīti ar zemes sakārtošanu lietošanai atbilstoši tās uzdevumiem, -

uzliek naudas sodu pilsoņiem no divsimt rubļiem līdz vienam tūkstotim rubļu un amatpersonām - no divsimt rubļiem līdz diviem tūkstošiem rubļu.

(1992.gada 28.aprīļa likuma redakcijā - Ziņotājs, 1992, nr.22/23).

  53.pants. Patvaļīga atkāpšanās no valsts vai iniciatīvās zemes

      ierīcības projektiem (plāniem)

Par patvaļīgu atkāpšanos bez attiecīgas atļaujas no paredzētajā kārtībā apstiprinātajiem valsts vai iniciatīvās zemes ierīcības projektiem (plāniem), kas izraisījusi vai varējusi izraisīt negatīvas ekoloģiskas sekas, -

uzliek naudas sodu līdz divsimt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  53.1 pants. Patvaļīga atkāpšanās no zemes reformas īstenošanas

Par prettiesisku darbību vai bezdarbību, kas ierobežo personu tiesības realizēt zemes lietošanas vai zemes īpašuma tiesības, -

uzliek naudas sodu pilsoņiem līdz vienam tūkstotim rubļu un zemes komisiju amatpersonām - līdz trim tūkstošiem rubļu.

Par zemes robežu ierādīšanu dabā, neievērojot vai pārkāpjot zemes ierīcības projektu, -

uzliek naudas sodu amatpersonām līdz vienam tūkstotim rubļu.

(1992.gada 11.jūlija likuma redakcijā - Ziņotājs, 1992, nr.29/31).

  54.pants. Zemes lietojuma robežzīmju iznīcināšana

Par zemes lietojuma robežzīmju (arī mežos) iznīcināšanu -

uzliek naudas sodu līdz simt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  55.pants. Zemes dzīļu aizsardzības noteikumu pārkāpšana

Par derīgo izrakteņu iegulu teritoriju patvaļīgu apbūvi; par zemes dzīļu aizsardzības noteikumu pārkāpšanu attiecībā uz apkārtējās vides, ēku vai būvju aizsardzību pret zemes dzīļu izmantošanas darbu kaitīgo ietekmi; par pazemes ūdeņu režīma novērošanas urbumu, kā arī ģeodēzisko zīmju vai raktuvju ģeodēzisko zīmju iznīcināšanu -

uzliek naudas sodu līdz simt piecdesmit latiem;

Par atradņu bagāto iecirkņu izstrādāšanu izlases veidā, kuras dēļ radušies nepamatoti bilancē iekļauto derīgo izrakteņu krājumu zudumi; par virsnormatīviem derīgo izrakteņu zudumiem vai virsnormatīvu derīgo izrakteņu vērtības samazināšanu to ieguves laikā; par derīgo izrakteņu atradņu bojāšanu vai citu to krājumu racionālas izmantošanas prasību neievērošanu -

uzliek naudas sodu līdz simt piecdesmit latiem;

Par raktuvju ģeodēziskās dokumentācijas nozaudēšanu, noteikumu neizpildīšanu attiecībā uz likvidējamo vai konservējamo raktuvju vai urbumu sakārtošanu tādā stāvoklī, kas garantē iedzīvotāju drošību, kā arī par prasību neizpildīšanu attiecībā uz atradņu, raktuvju vai urbumu saglabāšanu konservācijas laikā -

uzliek naudas sodu līdz divsimt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  56.pants. Zemes dzīļu ģeoloģiskās izpētes darbu noteikumu

      pārkāpšana

Par zemes dzīļu ģeoloģiskās izpētes darbu noteikumu pārkāpšanu, kuras dēļ nevar tikt pareizi noteikti vai nav pareizi noteikti izpētīto derīgo izrakteņu krājumi vai derīgo izrakteņu ieguves uzņēmumu, kā arī ar derīgo izrakteņu ieguvi nesaistīto pazemes būvju celšanas vai ekspluatēšanas apstākļi; par ģeoloģiskās dokumentācijas nozaudēšanu, kā arī par zemes dzīļu tālākai ģeoloģiskajai izpētei vai atradņu izstrādāšanai nepieciešamo derīgo izrakteņu paraugu dublikātu vai urbumu seržu nozaudēšanu -

uzliek naudas sodu līdz divsimt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  57.pants. Dabas objektu bojāšana vai iznīcināšana

Par zemes un ūdens objektu vai to piekrastes aizsargjoslu bojāšanu; koku, krūmu, paaugas vai ūdensaugu iznīcināšanu vai bojāšanu; meža kultūru, kokaudzētavās vai plantācijās augošo sējeņu vai stādu, kā arī meža atjaunošanai paredzētajās platībās dabiski radušos jaunaudžu vai pašsējas kociņu iznīcināšanu vai bojāšanu; faunas iznīcināšanu -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  58.pants. Vides piesārņošana vai piegružošana

Par zemes, mežu, ūdeņu, ūdens objektu, atmosfēras gaisa vai citu dabas objektu piesārņošanu vai piegružošanu ar notekūdeņiem, ķīmiskām vielām, ražošanas, komunālās saimniecības vai sadzīves atkritumiem, atlikumiem vai sārņiem -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  59.pants. Piesārņojošo vielu novadīšana vai izplūde gaisa

      atmosfērā, ūdeņos vai ūdens objektos vai kaitīga

      fizikālā iedarbība uz atmosfēras gaisu, pārsniedzot

      noteiktos normatīvus vai pārkāpjot noteikumus

Par piesārņojošo vielu novadīšanu vai izplūdi gaisa atmosfērā, ūdeņos vai ūdens objektos vai kaitīgu fizikālo iedarbību uz atmosfēras gaisu, pārsniedzot noteiktos normatīvus vai pārkāpjot apstiprinātos noteikumus, ja atbildība par šādiem pārkāpumiem neiestājas saskaņā ar 74.pantu, -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  60.pants. Ūdens resursu aizsardzības režīma pārkāpšana ūdens

      sateces baseinos

Par ūdeņu aizsardzības režīma pārkāpšanu ūdens sateces baseinos, kura izraisa to piesārņošanu, augsnes eroziju vai citas kaitīgas parādības, kas veicina auglīgās augsnes virskārtas vai tās kvalitātes pasliktināšanos, -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  61.pants. Pienākumu nepildīšana attiecībā uz prasību reģistrēt

      kuģa dokumentos operācijas ar kaitīgām vielām vai

      maisījumiem

Ja kuģa vai cita peldoša līdzekļa kapteinis vai citas komandējošā sastāva personas nepilda spēkā esošajos likumdošanas aktos paredzētos pienākumus attiecībā uz prasību reģistrēt kuģa vai cita peldoša līdzekļa dokumentos operācijas ar cilvēka veselībai vai bioloģiskajiem jūras resursiem kaitīgām vielām vai tādiem maisījumiem, kuri satur šādas vielas virs noteiktajām normām, kā arī ja minētās personas izdara kuģa vai cita peldoša līdzekļa dokumentos nepareizus ierakstus par šīm operācijām vai nepamatoti atsakās uzrādīt pieprasītos dokumentus likumā noteiktajām amatpersonām, -

uzliek naudas sodu līdz divsimt latiem.

Par tiem pašiem pārkāpumiem, ko pieļāvuši ārvalstu kuģu vai citu peldošu līdzekļu kapteiņi vai komandējošā sastāva personas, -

uzliek naudas sodu no piecsimt ASV dolāriem līdz trim tūkstošiem ASV dolāru.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  62.pants. Ūdeņu aizsardzības vai izmantošanas noteikumu vai

      prasību pārkāpšana

Par ūdeņu aizsardzības vai izmantošanas noteikumu vai prasību pārkāpšanu -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  63.pants. Ūdeņu ņemšanas noteikumu pārkāpšana

Par patvaļīgu artēzisko urbumu ierīkošanu vai ūdeņu ņemšanas noteikumu pārkāpšanu -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  64.pants. Ūdens objektu lietošanas noteikumu pārkāpšana

Par hidrotehnisko vai citu darbu patvaļīgu veikšanu ūdens objektos vai ūdeņu aizsardzības joslās (zonās); ūdenssaimniecisko būvju, ietaišu vai ūdens objektu ekspluatācijas noteikumu pārkāpšanu -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  65.pants. Dabas resursu vai vidi piesārņojošo vielu uzskaites

      noteikumu pārkāpšana

Par dabas resursu vai to izmantošanas uzskaites noteikumu pārkāpšanu, vidi piesārņojošo vielu daudzuma, sastāva vai fizikālo faktoru uzskaites noteikumu pārkāpšanu vai neatbilstošu ziņu sniegšanu vai nepamatotu atteikšanos sniegt ziņas par vides kvalitāti; par atkritumu transportēšanas, glabāšanas vai to likvidēšanas noteikumu pārkāpšanu -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  66.pants. Dabas vidi ietekmējošo būvju un ietaišu bojāšana vai

      iznīcināšana

Par ūdenssaimniecības būvju un ietaišu, drenāžas sistēmu, meža nosusināšanas grāvju, meža vai lauku ceļu, kā arī citu dabas vidi ietekmējošo būvju vai ietaišu bojāšanu vai iznīcināšanu -

uzliek naudas sodu līdz divsimt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

       66.1  pants.   Meliorācijas   sistēmu  un  būvju  saglabāšanas  un
                      ekspluatācijas noteikumu pārkāpšana

Par meliorācijas sistēmu un būvju saglabāšanas un ekspluatācijas noteikumu pārkāpšanu, savlaicīga remonta vai kopšanas neveikšanu -

uzliek naudas sodu līdz simt piecdesmit latiem.

(1992.gada 11.jūlija likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.29/31, 1994, nr.19).

  67.pants. Cirsmu fonda izmantošanas, kokmateriālu sagatavošanas,

      izvešanas vai sveķu ieguves noteiktās kārtības pārkāpšana

Par cirsmu fonda izmantošanas, kokmateriālu sagatavošanas, izvešanas vai sveķu ieguves noteiktās kārtības pārkāpšanu -

uzliek naudas sodu līdz simt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  68.pants. Meža atjaunošanas vai uzlabošanas noteikumu pārkāpšana

Par meža atjaunošanas, meža stāvokļa vai koku sugu sastāva uzlabošanas, meža produktivitātes paaugstināšanas noteikumu pārkāpšanu -

uzliek naudas sodu līdz piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  69.pants. Patvaļīga siena pļaušana vai lopu ganīšana

Par patvaļīgu siena pļaušanu vai lopu ganīšanu mežos vai ar mežu neapaugušajās valsts fonda zemēs -

uzliek naudas sodu līdz divdesmit pieciem latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  70.pants. Savvaļas augu, riekstu, sēņu vai ogu lasīšana, pārkāpjot

      to ievākšanas kārtību

Par savvaļas augu, riekstu, sēņu vai ogu patvaļīgu lasīšanu vietās,kur tā aizliegta vai pieļaujama tikai ar meža biļetēm, -

uzliek naudas sodu līdz divdesmit pieciem latiem.

Par savvaļas riekstu vai ogu lasīšanu, pārkāpjot to ievākšanas kārtību, par tādu ierīču lietošanu, kas bojā savvaļas ogu mētras, kā arī par lazdu aplaušanu riekstojot -

uzliek naudas sodu līdz piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  71.pants. Meža ugunsdrošības noteikumu pārkāpšana

Par meža ugunsdrošības noteikumu pārkāpšanu -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  72.pants. Attīrīšanas iekārtu ekspluatācijas noteikumu pārkāpšana

Par attīrīšanas būvju, iekārtu vai aparatūras ekspluatācijas noteikumu pārkāpšanu -

uzliek naudas sodu līdz simt piecdesmit latiem.

Par jaunu vai rekonstruētu rūpniecības, lauksaimniecības, komunālās saimniecības vai citu objektu pieņemšanu un nodošanu bez projektā paredzētajām būvēm vai ietaisēm, kas novērš dabas resursu piesārņošanu, piegružošanu vai šo objektu kaitīgu iedarbību uz apkārtējo vidi, -

amatpersonām uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  73.pants. Transportlīdzekļu vai citu mobilo līdzekļu laišana

      ekspluatācijā, pārsniedzot piesārņojošo vielu izplūdes

      normatīvus

Par autotransporta, lidmašīnu, kuģu vai citu mobilo līdzekļu vai iekārtu laišanu ekspluatācijā, ja piesārņojošo vielu izplūde no tām vai to darba radītā trokšņa līmenis pārsniedz noteiktos normatīvus, -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  74.pants. Transportlīdzekļu vai citu mobilo līdzekļu

      ekspluatācija, pārsniedzot piesārņojošo vielu izplūdes

      normatīvus

Par autotransporta vai citu mobilo līdzekļu ekspluatāciju, pārsniedzot piesārņojošo vielu izplūdes normatīvus vai pieļaujamos fizikālo faktoru iedarbības normatīvus, -

uzliek naudas sodu līdz simt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  75.pants. Par atkritumu aprites noteikumu pārkāpšanu

Par atkritumu savākšanas, šķirošanas, uzglabāšanas, transportēšanas, utilizācijas, apglabāšanas vai likvidācijas noteikumu pārkāpšanu -

uzliek naudas sodu līdz divsimt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  76.pants. Pesticīdu, augšanas stimulatoru, minerālmēslu vai citu

      vielu transportēšanas, uzglabāšanas vai lietošanas

      noteikumu pārkāpšana

Par pesticīdu, augšanas stimulatoru, minerālmēslu vai citu vielu transportēšanas, uzglabāšanas vai lietošanas noteikumu pārkāpšanu, kas kaitē vai būtu varējusi kaitēt videi, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  77.pants. Dzīvnieku dzīves vides aizsardzības noteikumu,

      zooloģisko vai botānisko kolekciju veidošanas vai to

      tirdzniecības noteikumu pārkāpšana, kā arī dzīvnieku

      patvaļīga izmantošana, pārvietošana, aklimatizēšana vai

      krustošana

Par dzīvnieku dzīves vides vai migrācijas ceļu aizsardzības noteikumu pārkāpšanu; par zooloģisko vai botānisko kolekciju izveidošanas, papildināšanas, glabāšanas, izmantošanas vai uzskaites noteikumu vai zooloģisko vai botānisko kolekciju tirdzniecības noteikumu pārkāpšanu, kā arī par noteikumu pārkāpšanu attiecībā uz dzīvnieku vai zooloģisko vai botānisko kolekciju objektu sūtīšanu vai izvešanu uz ārzemēm vai dzīvnieku patvaļīgu izmantošanu, pārvietošanu, aklimatizēšanu vai krustošanu -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  78.pants. Dzīvnieku izmantošanas noteikumu pārkāpšana, kā arī to

      dzīvnieku vai augu nelikumīga ievešana, kuri atzīti par

      tādiem, kas kaitē īpaši aizsargājamo dzīvnieku sugām

Par noteikumu pārkāpšanu attiecībā uz dzīvnieku izmantošanu rezervātos vai citās īpaši aizsargājamās teritorijās, kā arī par to dzīvnieku vai augu nelikumīgu ievešanu, kuri atzīti par tādiem, kas kaitē īpaši aizsargājamo dzīvnieku sugu sarakstā iekļauto dzīvnieku vai to dabīgo biotopu saglabāšanai, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

       79.pants. Reto   vai   izzušanas   draudiem   pakļauto   dzīvnieku
                 iznīcināšana vai cita  rīcība,  kas  var  izraisīt  šādu
                 dzīvnieku bojāeju, skaita samazināšanos vai dzīves vides
                 izjukšanu

Par īpaši aizsargājamo dzīvnieku sugu sarakstā iekļauto reto vai izzušanas draudiem pakļauto dzīvnieku iznīcināšanu vai to dējumu, mājokļu vai citu būvju iznīcināšanu vai citādu rīcību, kas var izraisīt šādu dzīvnieku bojāeju, skaita samazināšanos vai dzīves vides izjukšanu, vai par šo dzīvnieku ieguvi, pārkāpjot ieguves atļaujā paredzētos noteikumus,-

uzliek naudas sodu līdz divsimt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  80.pants. Medību, zvejas, makšķerēšanas noteikumu pārkāpšana, kā

      arī cietsirdīga izturēšanās pret dzīvniekiem

Par medību, zvejas, makšķerēšanas, zivju krājumu aizsardzības noteikumu un noteiktās kārtības, kā arī par citu dzīvnieku izmantošanas veidu noteikumu pārkāpšanu -

uzliek naudas sodu līdz simt latiem, konfiscējot pārkāpuma priekšmetus un izdarīšanas rīkus vai bez to konfiskācijas;

Par medībām bez attiecīgas atļaujas, medībām vai zveju aizliegtās vietās saudzēšanas laikā, ar aizliegtiem rīkiem vai paņēmieniem, kā arī par citu medību, zvejas vai makšķerēšanas noteikumu atkārtotu pārkāpšanu gada laikā (no dienas, kad uzlikts iepriekšējais administratīvais sods par šādu pārkāpumu) -

uzliek naudas sodu līdz divsimt latiem, konfiscējot pārkāpuma priekšmetus un izdarīšanas rīkus, atņemot medību tiesības uz laiku līdz trim gadiem;

Par cietsirdīgu izturēšanos pret dzīvniekiem (tīšu dzīvnieku sišanu, kas saistīta ar fizisku sāpju nodarīšanu; darbībām, kam ir spīdzināšanas raksturs) vai dzīvnieku turēšanas noteikumu pārkāpšanu -

uzliek naudas sodu līdz piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  80.1 pants. Nelikumīgi iegūto medījamo dzīvnieku jēlādu vai

      kažokādu pirkšana, pārstrādāšana, pārdošana,

      glabāšana vai transportēšana

Par nelikumīgi iegūto medījamo dzīvnieku jēlādu vai kažokādu pirkšanu, pārstrādāšanu, pārdošanu, glabāšanu vai transportēšanu -

uzliek naudas sodu līdz simt latiem, konfiscējot pie pārkāpēja atrastās nelikumīgi iegūto medījamo dzīvnieku jēlādas vai kažokādas.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  80.2 pants. Nelikumīgi iegūto zivju vai citu ūdens dzīvnieku

      pirkšana, pārstrādāšana, pārdošana, glabāšana vai

      transportēšana

Par nelikumīgi iegūto zivju vai citu ūdens dzīvnieku pirkšanu, pārstrādāšanu, pārdošanu, glabāšanu vai transportēšanu -

uzliek naudas sodu līdz simt latiem, konfiscējot pie pārkāpēja atrastās nelikumīgi iegūtās zivis vai citus ūdensdzīvniekus.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  81.pants. Īpaši aizsargājamo dabas objektu aizsardzības režīma vai

      iekšējās kārtības noteikumu pārkāpšana

Par Latvijas teritorijā īpaši aizsargājamo dabas objektu aizsardzības režīma vai iekšējās kārtības noteikumu pārkāpšanu, kā arī par īpaši aizsargājamo dabas objektu bojāšanu -

uzliek naudas sodu līdz divsimt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  82.pants. Baltijas jūras Latvijas Republikas ekonomiskās zonas,

      teritoriālo vai iekšējo jūras ūdeņu aizsardzības un

      režīma noteikumu pārkāpšana

Par dabas resursu nelikumīgu izpēti vai izmantošanu; par piesārņošanu ar cilvēku veselībai vai bioloģiskajiem jūras resursiem kaitīgām vielām vai to maisījumiem, kas satur šādas vielas virs noteiktajām normām; par atkritumu vai citu materiālu vai priekšmetu nelikumīgu izgāšanu; par piesārņošanu tieši urbšanas vai citu ar jūras dibena minerālresursu izpēti vai izmantošanu saistīto darbu rezultātā; par jūras vides piesārņojuma novēršanu, samazināšanu vai pastāvīgu kontroli garantējošo noteikumu pārkāpšanu Baltijas jūras Latvijas Republikas ekonomiskās zonas jūras ūdeņos, teritoriālajos vai iekšējos jūras ūdeņos (arī jūras ostu akvatorijās, upju grīvās) no kuģiem vai citiem peldošiem līdzekļiem, no gaisa kuģiem vai no jūrā ierīkotām mākslīgajām salām vai platformām, -

uzliek naudas sodu līdz divsimt piecdesmit latiem.

Par tiem pašiem pārkāpumiem, ko pieļāvuši ārvalstu pilsoņi, ārvalstu kuģu kapteiņi vai citu peldošu līdzekļu kapteiņi vai komandējošā sastāva personas, -

uzliek naudas sodu no diviem tūkstošiem ASV dolāru līdz desmit tūkstošiem ASV dolāru.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  82.1 pants. Mākslīgo salu radīšanas, ierīču vai būvju ierīkošanas

      noteikumu pārkāpšana

Par mākslīgo salu radīšanu, ierīču vai būvju ierīkošanu bez attiecīgas atļaujas; par mākslīgo salu, ierīču vai citu būvju nenodrošināšanu ar pastāvīgiem brīdinājuma līdzekļiem, kas liecina par šo mākslīgo salu, ierīču vai būvju esamību; par noteikumu pārkāpšanu attiecībā uz minēto brīdinājuma līdzekļu uzturēšanu lietošanas kārtībā vai uz to ierīču vai būvju likvidāciju, kuru ekspluatācija pilnīgi izbeigta Baltijas jūras Latvijas Republikas ekonomiskās zonas, teritoriālajos vai iekšējos jūras ūdeņos, -

uzliek naudas sodu līdz divsimt piecdesmit latiem.

Par tiem pašiem pārkāpumiem, ko pieļāvuši ārvalstu pilsoņi, ārvalstu kuģu kapteiņi vai citu peldošu līdzekļu kapteiņi vai komandējošā sastāva personas, -

uzliek naudas sodu no diviem tūkstošiem ASV dolāru līdz pieciem tūkstošiem ASV dolāru.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  82.2 pants. Neziņošana par kaitīgo vielu novadīšanu

Par neziņošanu tuvākās ostas administrācijai par Latvijas Republikas ekonomiskās zonas, teritoriālo vai iekšējo jūras ūdeņu (arī jūras ostu akvatoriju, upju grīvas) piesārņošanu ar kaitīgām vielām vai to maisījumiem, par atkritumu vai citu materiālu vai priekšmetu nelikumīgu izgāšanu no kuģiem vai citiem peldošiem līdzekļiem, mākslīgajām salām vai citām ierīcēm, kā arī no gaisa kuģiem -

amatpersonām uzliek naudas sodu līdz divsimt latiem.

Par tiem pašiem pārkāpumiem, ko pieļāvuši ārvalstu pilsoņi, ārvalstu kuģu kapteiņi vai citu peldošu līdzekļu kapteiņi vai komandējošā sastāva personas, -

uzliek naudas sodu no piecsimt ASV dolāriem līdz trim tūkstošiem ASV dolāru.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  83.pants. Piesārņojošo vielu izplūdi (novadīšanu) ierobežojošu

      pasākumu neveikšana nelabvēlīgu meteoroloģisko apstākļu

      periodos

Par vidi piesārņojošo vielu izplūdi (novadīšanu) regulējošu vai ierobežojošu pasākumu neveikšanu, ja ir saņemtas ziņas par nelabvēlīgiem meteoroloģiskajiem vai hidroloģiskajiem apstākļiem, kā rezultātā tiek apdraudēta cilvēku veselība, materiālo vai dabas resursu saglabāšana, -

amatpersonām uzliek naudas sodu līdz divsimt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  84.pants. Ar ekoloģisko situāciju saistītās informācijas slēpšana

      vai sagrozīšana

Par neziņošanu valsts ekoloģiskās kontroles dienestiem vai pašvaldības institūcijām par piesārņojošo vielu izplūdi (novadīšanu) apkārtējā vidē, kā arī par faktiskās ekoloģiskās situācijas slēpšanu vai tās atspoguļošanu sagrozītā veidā; par noteiktās dabas resursu izmantošanas un vides aizsardzības valsts pārskata datu sagrozīšanu -

amatpersonām uzliek naudas sodu līdz simt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  84.1 pants. Neziņošana par avārijām tautsaimniecības nozarēs vai

      šādu avāriju slēpšana

Par neziņošanu par cilvēkiem vai apkārtējai videi bīstamu avāriju rūpniecībā, transportā, lauksaimniecībā vai citās tautsaimniecības nozarēs vai par šādas avārijas slēpšanu, ko izdarījusi amatpersona vai cita persona, kuras pienākums ir šādas ziņas sniegt, -

amatpersonai vai citai personai, kuras pienākums ir šādas ziņas sniegt, uzliek naudas sodu līdz divsimt latiem;

Par tām pašām darbībām, ja avārija notikusi, pārvadājot indīgas, eksplozīvas, bīstamas vielas vai priekšmetus, kā arī ja avārija nodarījusi zaudējumus cilvēkiem vai apkārtējai videi, -

uzliek naudas sodu līdz divsimt piecdesmit latiem.

(1992.gada 11.jūlija likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  85.pants. Prasību neievērošana attiecībā uz projektu

      dokumentācijas saskaņošanu

Par prasību neievērošanu attiecībā uz jaunu objektu celtniecības, esošo objektu rekonstrukcijas vai paplašināšanas projektu vai pirmsprojektu dokumentācijas saskaņošanu ar vides aizsardzības dienestiem, kā arī par šo darbu veikšanu bez saskaņotas projektu dokumentācijas -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

       85.1  pants.   Apzināti  nepatiesu  ierakstu  izdarīšana  projektu
                      dokumentācijā par tās atbilstību vides aizsardzības
                      normām  vai prasībām

Par projektu dokumentācijā apzināti izdarītiem nepatiesiem ierakstiem par ražošanas vai citu objektu celtniecības, rekonstrukcijas vai paplašināšanas projektu dokumentācijas atbilstību vides aizsardzības normām vai prasībām -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  86.pants. Darbu veikšana, pārkāpjot dzīvnieku aizsardzības

      noteikumus

Par lauksaimniecības un meliorācijas darbu, kokmateriālu sagatavošanas vai citu darbu veikšanu vai transportlīdzekļu ekspluatāciju, pieļaujot dzīvnieku aizsardzības noteikumu pārkāpumus, kas izraisījuši vai būtu varējuši izraisīt savvaļas dzīvnieku sakropļošanu vai bojāeju, to mītņu, ligzdu (olu) iznīcināšanu, -

uzliek naudas sodu līdz piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  87.pants. Ražošanas vai sadzīves atkritumu poligonu (izgāztuvju)

      ekspluatācijas noteikumu pārkāpšana

Par rūpniecības, sadzīves vai citu atkritumu poligonu (izgāztuvju) ekspluatācijas noteikumu pārkāpšanu, kas izraisījusi vai būtu varējusi izraisīt vides piesārņošanu; par atkritumu pieņemšanas vai apglabāšanas pārskatu sagrozīšanu, izdarot nepatiesus ierakstus, -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  88.pants. Ķīmisko vielu ražošana, realizācija vai lietošana,

      pārkāpjot vides kvalitātes aizsardzības noteikumu

      normatīvus

Par ķīmisko vielu ražošanu, realizāciju vai lietošanu saimnieciskajā vai cita veida darbībā bez noteiktā kārtībā apstiprinātiem vides kvalitātes normatīviem, standartiem un lietošanas reglamentiem vai bez apstiprinātas kaitīgo vielu vides piesārņojuma kontroles metodikas -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  88.1 pants. Ekoloģiskās sertifikācijas noteikumu pārkāpšana

Par jaunas ekoloģiski bīstamas tehnikas vai tehnoloģijas ieviešanu vai ekspluatēšanu, nenosakot produkcijas ražošanas, tās izmantošanas vai utilizācijas procesa ietekmi uz vidi, -

amatpersonām uzliek naudas sodu līdz divsimt latiem;

Par izejvielu un materiālu lietošanu vai gatavās produkcijas (arī pārtikas produktu un lauksaimniecības produkcijas) izlaidi vai realizāciju bez ekoloģiskā sertifikāta vai ar atkāpēm no tajā uzrādītajiem parametriem gadījumos, kad normatīvajos aktos paredzēta sertifikācija, -

uzliek naudas sodu līdz divsimt latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

       88.2  pants.   Patvaļīga   uzņēmumu   vai  citu  objektu  darbības
                      turpināšana   vai   atsākšana,  ja  to  apturējušas
                      amatpersonas,  kas kontrolē vides aizsardzību

Par patvaļīgu uzņēmumu vai citu objektu darbības turpināšanu vai atsākšanu, ja to ierobežojušas, apturējušas vai aizliegušas amatpersonas, kas kontrolē vides aizsardzību, -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  88.3 pants. Vides aizsardzības valsts inspekcijas vai valsts

      sanitārās uzraudzības institūciju amatpersonu

      norādījumu nepildīšana

Par vides aizsardzības valsts inspekcijas vai valsts sanitārās uzraudzības institūciju amatpersonu kompetences ietvaros doto rakstveida norādījumu (lēmumu, rīkojumu, priekšrakstu, atzinumu u.c.) nepildīšanu, -

uzliek naudas sodu līdz divsimt piecdesmit latiem.

Par vides aizsardzības valsts inspekcijas vai valsts sanitārās uzraudzības institūciju amatpersonu kavēšanu, tām pildot dienesta pienākumus, likumā noteiktajā kārtībā iekļūt to kontrolējamos objektos (teritorijās) -

uzliek naudas sodu līdz divsimt piecdesmit latiem.

Par plombu, aizzīmogojumu vai cita vides aizsardzības valsts inspekcijas vai valsts sanitārās uzraudzības institūciju amatpersonu uzliktā nodrošinājuma bojāšanu, noņemšanu vai pazaudēšanu -

uzliek naudas sodu līdz simt latiem.

(1992.gada 28.aprīļa likuma redakcijā ar grozījumiem, kas izdarīti ar 1994.gada 17.februāra likumu - Ziņotājs, 1992, nr.22/23., 1994, nr.6).

  89.pants. Kultūras pieminekļu bojāšana vai to aizsardzības

      noteikumu pārkāpšana

Par kultūras pieminekļu bojāšanu vai to aizsardzības noteikumu pārkāpšanu -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  89.1 pants. Kultūras pieminekļu restaurācijas, konservācijas un

      remonta, kā arī izpētes un arheoloģisko izrakumu

      veikšanas noteikumu pārkāpšana

Par kultūras pieminekļu restaurāciju, konservāciju un remontu, kā arī par izpētes un arheoloģisko izrakumu veikšanu tajos bez Valsts kultūras pieminekļu aizsardzības inspekcijas rakstveida atļaujas -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  89.2 pants. Kultūras pieminekļu teritoriju, aizsardzības zonu un

      vizuālās uztveres zonu bojāšana

Par kultūras pieminekļu teritoriju, aizsardzības zonu vai vizuālās uztveres zonu bojāšanu, pārveidošanu vai neatļautas saimnieciskās darbības veikšanu tajās -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  89.3 pants. Remontdarbu savlaicīga neveikšana kultūras piemineklī

Par kultūras pieminekļa aizsardzības saistībās paredzēto remontdarbu neizpildi, ja rezultātā tiek bojāts kultūras piemineklis, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  89.4 pants. Tādu zemes gabalu piešķiršanas kārtības neievērošana,

      kuros vai uz kuriem atrodas kultūras pieminekļi

Par tādu zemes gabalu piešķiršanu bez saskaņošanas ar Valsts kultūras pieminekļu aizsardzības inspekciju, kuros vai uz kuriem atrodas kultūras pieminekļi, -

uzliek naudas sodu līdz simt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

  89.5 pants. Kapa bojāšana

Par kapa bojāšanu -

uzliek naudas sodu līdz divsimt piecdesmit latiem.

(1992.gada 28.aprīļa likuma redakcijā un ar grozījumiem, kas izdarīti MK 1994.gada 30.augusta noteikumiem nr.176 - Ziņotājs, 1992, nr.22/23, 1994, nr.19).

                             Astotā nodaļa
         ADMINISTRATĪVIE PĀRKĀPUMI RŪPNIECĪBĀ, ELEKTRISKĀS UN
            SILTUMA ENERĢIJAS IZMANTOŠANĀ, STANDARTIZĀCIJĀ
                            UN METROLOĢIJĀ

  90.pants. Bīstamo iekārtu tehnisko uzraudzību regulējošo normatīvo

      aktu un elektroiekārtu ekspluatācijas drošības noteikumu

      pārkāpšana

Par bīstamo iekārtu tehnisko uzraudzību regulējošo normatīvo aktu pārkāpšanu -

izsaka brīdinājumu vai uzliek naudas sodu bīstamo iekārtu valdītājiem vai amatpersonām līdz simt piecdesmit latiem.

Par elektroiekārtu ekspluatācijas drošības noteikumu pārkāpšanu objektos, kuri pakļauti valsts energokontroles iestāžu kontrolei, -

uzliek naudas sodu amatpersonām līdz simt divdesmit pieciem latiem.

(1992.gada 11.jūlija likuma redakcijā ar grozījumiem, kas izdarīti ar 1993.gada 1.jūnija, 1994.gada 28.jūlija likumiem - Ziņotājs, 1992, nr. 29/31, 1993, nr.24, 1994, nr.17).

       90.1   pants.   Valsts   darba   inspekcijas,   valsts   tehniskās
                       uzraudzības, valsts ugunsdrošības uzraudzības   un
                       valsts   energokontroles    iestāžu    amatpersonu
                       norādījumu nepildīšana
 (Izslēgts ar 1994.gada 17.februāra likumu - Ziņotājs, 1994, nr.6).

  91.pants. Sprāgstvielu glabāšanas, izlietošanas un uzskaites

      noteikumu pārkāpšana

Par sprāgstvielu glabāšanas, izlietošanas un uzskaites noteikumu pārkāpšanu -

izsaka brīdinājumu vai uzliek naudas sodu amatpersonām līdz simt piecdesmit latiem.

(1994.gada 28.jūlija likuma redakcijā - Ziņotājs, 1994, nr.17).

  92.pants. Izšķērdīga elektriskās un siltuma enerģijas izlietošana

Par izšķērdīgu elektriskās un siltuma enerģijas izlietošanu, tas ir, elektrodzinēju, elektrokrāšņu un citu elektrisko un siltuma iekārtu sistemātisku nenoslogošanu vai izmantošanu tukšgaitā bez ražošanas nepieciešamības; sistemātiskiem saspiesta gaisa, ūdens un siltuma tiešiem zudumiem, kas rodas armatūras, cauruļvadu, cauruļvadu siltumizolācijas, krāšņu un siltumu izmantojošo iekārtu bojājumu dēļ; par elektriskās enerģijas izmantošanu bez energoapgādes organizācijas atļaujas dienesta un citu telpu apsildīšanai, kā arī ražošanas procesam neparedzētiem mērķiem; nesaimniecisku elektriskās enerģijas izmantošanu apgaismošanai -

uzliek naudas sodu amatpersonām līdz vienam tūkstotim rubļu.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31).

  93.pants. Elektrisko tīklu bojāšana, kuru spriegums nepārsniedz

      1000 voltu

Par elektrisko tīklu (kuru spriegums nepārsniedz 1000 voltu) gaisa, pazemes un zemūdens elektropārvades līniju, ievades un sadales iekārtu bojāšanu, kā dēļ radušies pārtraukumi patērētāju apgādē ar elektroenerģiju un nodarīts zaudējums tautsaimniecībai, -

uzliek naudas sodu pilsoņiem līdz vienam tūkstotim rubļu un amatpersonām - līdz diviem tūkstošiem rubļu.

(Ar grozījumiem, kas izdarīti ar 1992.gada 11.jūlija un 1994.gada 28.jūlija likumiem - Ziņotājs, 1992, nr.29/31, nr.17).

  94.pants. Noteikumu pārkāpšana par elektrisko tīklu aizsardzību,

      kuru spriegums pārsniedz 1000 voltu

Par elektrisko tīklu, kuru spriegums pārsniedz 1000 voltu, aizsardzības noteikumu pārkāpšanu, kā dēļ radušies vai varējuši rasties pārtraukumi patērētāju apgādē ar elektroenerģiju, elektrisko tīklu bojājumi vai citi zaudējumi tautsaimniecībai, -

uzliek naudas sodu pilsoņiem līdz piecdesmit latiem un amatpersonām - līdz divsimt latiem.

(Ar grozījumiem, kas izdarīti ar 1992.gada 11.jūlija un 1994.gada 28.jūlija likumiem - Ziņotājs, 1992, nr.29/31, nr.17).

  95.pants. Gāzes un elektroenerģijas izmantošanas noteikumu un

      normu pārkāpumi

 Par gāzes  pievadīšanu  gāzes  izmantošanas  iekārtām  bez  valsts gāzes
 uzraudzības iestāžu   atļaujas,  piešķirto  gāzes  fondu  pārsniegšanu  vai
 noteiktā  gāzes  patērēšanas  režīma  neievērošanu,  tās  patērēšanu  gāzes
 izmantošanas iekārtās bez apstiprinātām gāzes patēriņa īpatnējām normām vai
 šo īpatnējo normu pārsniegšanu -
 izsaka brīdinājumu  vai  uzliek naudas sodu uzņēmumu, apvienību, iestāžu
 un organizāciju  vadītājiem, vadītāju vietniekiem, galvenajiem enerģētiķiem
 (galvenajiem mehāniķiem),  cehu  un  dienestu  priekšniekiem  līdz  pieciem
 latiem.
 Par patērētāju  patvaļīgu  pieslēgšanu  pie  elektriskā tīkla bez valsts
 energokontroles iestāžu  atļaujas vai pievienotās jaudas palielināšanu virs
 līgumā uzrādītā  lieluma, par noteiktā elektropatēriņa režīma neievērošanu,
 patērētāju   pieslēgšanu    bez    uzskaites    aparātiem   vai   patvaļīgu
 elektroenerģijas uzskaites aparātu shēmas grozīšanu -
 uzliek naudas sodu amatpersonām līdz pieciem latiem.
 (Ar grozījumiem,  kas  izdarīti  ar  1992.gada  11.jūlija  un  1994.gada
 28.jūlija likumiem - Ziņotājs, 1992, nr.29/31, 1994, nr.17).

  96.pants. Gāzes izmantošanas iekārtu ekspluatācija bez gāzes

      patēriņa uzskaites

Par gāzes izmantošanas iekārtu ekspluatāciju bez gāzes patēriņa uzskaites vai bez siltumenerģijas un produkcijas uzskaites, kuras ražo, izmantojot gāzi, vai par to, ka nav (vai ir bojāti) gāzes izmantošanas iekārtas projektā paredzēto gāzes degšanas procesu automātiskās regulēšanas līdzekļu vai siltumtehniskās kontroles aparātu, vai siltumutilizācijas iekārtu, kas nodrošina gāzes racionālu un efektīvu izmantošanu, -

izsaka brīdinājumu vai uzliek naudas sodu uzņēmumu, apvienību, iestāžu un organizāciju vadītājiem, vadītāju vietniekiem, galvenajiem enerģētiķiem (galvenajiem mehāniķiem), cehu un dienestu priekšniekiem līdz vienam tūkstotim rubļu.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31).

  97.pants. Rezerves kurināmā saimniecības nesagatavotība darbam

Par gāzes lietotājam uzņēmumam, apvienībai, iestādei un organizācijai paredzētās rezerves kurināmā saimniecības nesagatavotību darbam vai gāzes izmantošanas iekārtu nesagatavotību darbam ar noteiktā veida rezerves kurināmo -

izsaka brīdinājumu vai uzliek naudas sodu uzņēmumu, apvienību, iestāžu un organizāciju vadītājiem, vadītāju vietniekiem, galvenajiem enerģētiķiem (galvenajiem mehāniķiem), cehu un dienestu priekšniekiem līdz vienam tūkstotim rubļu.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31).

  98.pants. Siltumapgādes tīklu bojāšana, patvaļīga pieslēgšanās

      gāzes apgādes sistēmām un siltumapgādes tīkliem

Par siltumapgādes tīklu vai to iekārtu bojāšanu, patvaļīgu pieslēgšanos gāzes apgādes sistēmām un siltumapgādes tīkliem -

izsaka brīdinājumu vai uzliek naudas sodu amatpersonām līdz vienam tūkstotim rubļu.

(APP 1986.gada 20.jūnija dekrēta redakcijā ar grozījumiem, kas izdarīti ar APP 1987.gada 26.februāra dekrētu un 1992.gada 11.jūlija likumu - Ziņotājs, 1986, nr.26, 1987, nr.10, 1992, nr.29/31).

  98.1 pants. Sadzīvē izmantojamās enerģijas un gāzes lietošanas

      noteikumu pārkāpšana

Par elektriskās enerģijas un siltumenerģijas vai gāzes patvaļīgu izmantošanu mantkārīgā nolūkā, kā arī par sadzīvē izmantojamās elektriskās enerģijas un siltumenerģijas vai gāzes lietošanas noteikumu pārkāpšanu, ja ar to nav nodarīts būtisks kaitējums, -

izsaka brīdinājumu vai uzliek naudas sodu pilsoņiem līdz piecsimt rubļiem.

(APP 1986.gada 20.jūnija dekrēta redakcijā ar grozījumiem, kas izdarīti ar 1992.gada 11.jūlija likumu - Ziņotājs, 1986, nr.26, 1992, nr.29/31).

  98.2 pants. Gāzes vadu bojāšana darbu veikšanas laikā

Par gāzes vadu (izņemot maģistrālos) un to iekārtu bojāšanu darbu veikšanas laikā -

uzliek naudas sodu pilsoņiem līdz piecsimt rubļiem un amatpersonām - līdz vienam tūkstotim rubļu.

(APP 1987.gada 26.februāra dekrēta redakcijā ar grozījumiem, kas izdarīti ar 1992.gada 11.jūlija likumu - Ziņotājs, 1987, nr.10, 1992, nr.29/31).

  99.pants. Noteikumu pārkāpšana par standartizāciju un produkcijas

      kvalitāti, mērīšanas līdzekļu laišanu apgrozībā,

      uzturēšanu un lietošanu

Par standartizācijas un produkcijas kvalitātes noteikumu, mērīšanas līdzekļu apgrozībā laišanas, uzturēšanas un lietošanas noteikumu pārkāpšanu:

1) par tādas produkcijas izlaidi (arī pēc remonta) vai piegādi (realizāciju), kura pēc kvalitātes, komplektuma vai iepakojuma neatbilst standartu, tehnisko noteikumu un paraugu (etalonu) prasībām;

2) par tādas produkcijas laišanu pārdošanā mazumtirdzniecības uzņēmumos (organizācijās), kura pēc kvalitātes, komplektuma vai iepakojuma neatbilst standartu, tehnisko noteikumu un paraugu (etalonu) prasībām;

3) par tādas konstruktoru, tehnoloģiskās un projekta dokumentācijas nodošanu pasūtītājam vai ražošanai, ja dokumentācija neatbilst standartu un produkcijas kvalitātes tehnisko noteikumu prasībām vai tehnoloģisko procesu standartu prasībām;

4) par standartu un tehnisko noteikumu neievērošanu, transportējot, glabājot un izmantojot (ekspluatējot) produkciju, ja tādēļ pazeminājusies produkcijas kvalitāte, radušies bojājumi vai virsnormatīvi zudumi;

5) par tādu mērīšanas līdzekļu laišanu apgrozībā, kuri nav izturējuši valsts izmēģinājumus vai metroloģisko atestāciju, kā arī nav pārbaudīti;

6) par mērīšanas līdzekļu izgatavošanu, remontu un pārbaudi, ko izdarījuši uzņēmumi, organizācijas un iestādes, kam nav noteiktā kārtībā izdotas attiecīgas atļaujas, kā arī par pārbaudes metožu un noteikumu pārkāpšanu;

7) par mērīšanas līdzekļu lietošanas noteikumu pārkāpšanu -

uzliek naudas sodu amatpersonām līdz diviem tūkstošiem rubļu.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31).

                             Devītā nodaļa
              ADMINISTRATĪVIE PĀRKĀPUMI LAUKSAIMNIECĪBĀ.
               VETERINĀRI SANITĀRO NOTEIKUMU PĀRKĀPŠANA

  100.pants. Sējumu nobradāšana vai stādījumu bojāšana

Par sējumu nobradāšanu, uz lauka esošās savāktās lauksaimniecības kultūru ražas bojāšanu vai iznīcināšanu, stādījumu bojāšanu, ko izdarījuši lopi vai putni, -

uzliek naudas sodu pilsoņiem līdz vienam tūkstotim rubļu un amatpersonām - līdz diviem tūkstošiem rubļu.

Par sējumu nobradāšanu, uz lauka esošās savāktās lauksaimniecības kultūru ražas bojāšanu vai iznīcināšanu, stādījumu bojāšanu, kas izdarīta atkārtoti gada laikā pēc naudas soda uzlikšanas par tādu pašu pārkāpumu, -

uzliek naudas sodu pilsoņiem līdz diviem tūkstošiem rubļu un amatpersonām - līdz trim tūkstošiem rubļu.

Par braukšanu pa sējumiem vai stādījumiem ar pajūgu -

uzliek naudas sodu līdz vienam tūkstotim rubļu.

Par braukšanu pa sējumiem vai stādījumiem ar automobili, traktoru, kombainu vai citu mašīnu -

uzliek naudas sodu līdz diviem tūkstošiem rubļu.

(Ar grozījumiem, kas izdarīti ar APP 1987.gada 9.decembra dekrētu un 1992.gada 3.novembra likumu - Ziņotājs, 1987, nr.51, 1992, nr.46/47/48).

  101.pants. Noteikumu pārkāpšana cīņā ar karantīnas kaitēkļiem,

      augu slimībām un nezālēm

Par noteikumu pārkāpšanu cīņā ar karantīnas kaitēkļiem, augu slimībām un nezālēm -

uzliek naudas sodu pilsoņiem līdz pieciem latiem un amatpersonām - līdz simt latiem.

(Ar grozījumiem, kas izdarīti ar 1992.gada 3.novembra un 1994.gada 28.jūlija likumiem - Ziņotājs, 1992, nr.46/47/48, 1994, nr.17).

  102.pants. Materiālu izvešana bez karantīnas pārbaudes un

      attiecīgas apstrādes

 Par tādu  no ārvalstīm ievestu materiālu, kuriem nav izdarīta karantīnas
 pārbaude  un  attiecīga  apstrāde,  izvešanu  no  pierobežas  jūras  ostām,
 dzelzceļa stacijām, autostacijām, lidostām un citiem pierobežas punktiem -
 uzliek  naudas   sodu   pilsoņiem līdz divdesmit pieciem latiem  un
 amatpersonām - līdz simt piecdesmit latiem.
 (Ar grozījumiem,  kas  izdarīti  ar  1992.gada  3.novembra  un 1994.gada
 28.jūlija likumiem - Ziņotājs, 1992, nr.46/47/48, 1994, nr.17).

  102.1 pants. Selekcionāra tiesību pārkāpšana

Par selekcionāra tiesību pārkāpšanu -

uzliek naudas sodu pilsoņiem līdz simt piecdesmit latiem un amatpersonām - līdz divsimt piecdesmit latiem.

(1994.gada 28.jūlija redakcijā - Ziņotājs, 1994, nr.17).

  103.pants. Zemes lietotāju (īpašnieku) atbildība, ja viņi neveic

      nezāļu, lauksaimniecības augu kaitēkļu un slimību

      apkarošanas pasākumus

Zemes lietotājiem (īpašniekiem), ja viņi savlaicīgi neveic nepieciešamos nezāļu, lauksaimniecības augu kaitēkļu un slimību apkarošanas pasākumus, -

uzliek naudas sodu pilsoņiem līdz pieciem latiem un amatpersonām - līdz desmit latiem.

Par šiem pašiem pārkāpumiem, ja tie izdarīti atkārtoti gada laikā pēc administratīvā soda uzlikšanas, -

uzliek naudas sodu pilsoņiem līdz divdesmit pieciem latiem un amatpersonām - līdz simt piecdesmit latiem.

(1994.gada 28.jūlija redakcijā - Ziņotājs, 1994, nr.17).

       103.1  pants.   Pasākumu  neveikšana  narkotikas  saturošu  sējumu
                       apsardzības nodrošināšanai

Par pasākumu neveikšanu, lai nodrošinātu kaņepju un eļļas magoņu sējumu, šo kultūru ražas uzglabāšanas un pārstrādes vietu noteiktā apsardzības režīma ievērošanu, kā arī par pasākumu neveikšanu, lai iznīcinātu narkotiskas vielas saturošus pēcpļaujas atlikumus un ražošanas atkritumus,-

uzliek naudas sodu amatpersonām līdz diviem tūkstošiem rubļu.

(APP 1987.gada 30.jūlija dekrēta redakcijā ar grozījumiem, kas izdarīti ar 1992.gada 3.novembra likumu - Ziņotājs, 1987, nr.32, 1992, nr.46/47/48).

  103.2 pants. Eļļas magoņu vai kaņepju nelikumīga sēšana vai

      audzēšana

Par eļļas magoņu, kā arī kaņepju nelikumīgu sēšanu vai audzēšanu, izņemot iekopšanai aizliegtās Indijas, Dienvidmandžūrijas, Dienvidčujas, Dienvidarhonskas un Dienvidkrasnodaras kaņepes, -

izsaka brīdinājumu vai uzliek naudas sodu līdz vienam tūkstotim rubļu.

(APP 1987.gada 30.jūlija dekrēta redakcijā ar grozījumiem, kas izdarīti ar 1992.gada 3.novembra likumu - Ziņotājs, 1987, nr.32, 1992, nr.46/47/48).

  103.3 pants. Lauksaimniecības produkcijas kvalitātes noteikumu

      pārkāpšana

Par noteiktajām prasībām neatbilstošas lauksaimniecības produkcijas ražošanu pārdošanai un tās realizāciju, kā arī par neatbilstošu iepērkamās lauksaimniecības produkcijas kvalitātes vērtējumu -

uzliek naudas sodu līdz simt piecdesmit latiem.

(1992.gada 11.jūlija likuma redakcijā un ar grozījumiem, kas izdarīti ar 1994.gada 28.jūlija likumu - Ziņotājs, 1992, nr.29/31, 1994, nr.17).

       103.4  pants.   Lauksaimniecības   produkcijas  kvalitātes  valsts
                       uzraudzības    iestāžu    amatpersonu   norādījumu
                       nepildīšana
 (Izslēgts ar 1994.gada 17.februāra likumu - Ziņotājs, 1994, nr.6).

  103.5 pants. Sēklkopības noteikumu pārkāpšana

Par sēklu standartu, sēklu audzēšanas, sagatavošanas, glabāšanas vai realizēšanas noteikumu pārkāpšanu -

uzliek naudas sodu līdz diviem tūkstošiem rubļu.

(1992.gada 11.jūlija likuma redakcijā - Ziņotājs, 1992, nr.29/31).

  103.6 pants. Labības un labības produktu uzglabāšanas un uzskaites

      noteikumu pārkāpšana

Par labības un labības produktu uzglabāšanas un uzskaites noteikumu pārkāpumiem uzņēmumos un uzņēmējsabiedrībās, kas veic tirdzniecības, uzglabāšanas un uzskaites operācijas ar labību un labības produktiem,-

uzliek naudas sodu no piecdesmit līdz divsimt piecdesmit latiem.

(1995.gada 18.jūlija noteikumu nr.217 redakcijā.)

  104.pants. Traktoru, mašīnu un iekārtu ekspluatācijas drošības

      noteikumu pārkāpšana

Par traktoru vai citu pašgājēju mašīnu ekspluatācijas drošības noteikumu pārkāpšanu objektos, kuri pakļauti Latvijas Republikas Lauksaimniecības ministrijas valsts tehniskās uzraudzības iestāžu kontrolei, -

uzliek naudas sodu līdz trīsdesmit tūkstošiem rubļu vai atņem tiesības vadīt šos traktorus vai mašīnas uz laiku līdz trim mēnešiem.

Par iekārtu un stacionāru mašīnu ekspluatācijas drošības noteikumu pārkāpšanu objektos, kuri pakļauti Latvijas Republikas Lauksaimniecības ministrijas valsts tehniskās uzraudzības iestāžu kontrolei, -

uzliek naudas sodu līdz trīsdesmit tūkstošiem rubļu.

(1992.gada 11.jūlija likuma redakcijā un ar grozījumiem, kas izdarīti ar 1993.gada 1.jūnija likumu - Ziņotājs, 1992, nr.29/31, 1993, nr.24).

  105.pants. Karantīnas noteikumu un citu veterināro noteikumu

      pārkāpšana dzīvnieku lipīgo slimību skartā punktā un

      apdraudētā joslā

Par normatīvajos aktos vai pašvaldību lēmumos noteikto karantīnas vai citu veterināro noteikumu pārkāpšanu dzīvnieku lipīgo slimību skartā punktā vai apdraudētā joslā, -

uzliek naudas sodu pilsoņiem līdz septiņdesmit pieciem latiem un amatpersonām - līdz simt piecdesmit latiem.

(1994.gada 28.jūlija redakcijā - Ziņotājs, 1994, nr.17).

  105.1 pants. Ciltsdarba noteikumu pārkāpšana

Par pārraudzības darba vai ciltsdokumentu noformēšanas noteikumu pārkāpšanu, ciltsdarba tehnoloģijas neievērošanu vai mazvērtīga vaislas materiāla izmantošanu -

uzliek naudas sodu pilsoņiem līdz vienam tūkstotim rubļu un amatpersonām - līdz trim tūkstošiem rubļu.

(1992.gada 11.jūlija likuma redakcijā - Ziņotājs, 1992, nr.29/31).

  106.pants. Suņu un kaķu turēšanas noteikumu pārkāpšana

Par suņu un kaķu turēšanas noteikumu pārkāpšanu -

izsaka brīdinājumu vai uzliek naudas sodu pilsoņiem līdz vienam tūkstotim rubļu un uzliek naudas sodu amatpersonām līdz diviem tūkstošiem rubļu.

Par tiem pašiem pārkāpumiem, ja tie izdarīti atkārtoti gada laikā vai ja to rezultātā nodarīts fizisks vai materiāls zaudējums, -

uzliek naudas sodu pilsoņiem līdz diviem tūkstošiem rubļu, konfiscējot dzīvniekus, un uzliek naudas sodu amatpersonām līdz trim tūkstošiem rubļu.

(APP 1987.gada 23.aprīļa dekrēta redakcijā ar grozījumiem, kas izdarīti ar 1992.gada 3.novembra likumu - Ziņotājs, 1987, nr.18, 1992, nr.46/47/48).

  107.pants. Dzīvnieku slēpšana un izvairīšanās no to uzskaites

Ja dzīvnieku īpašnieks slēpj dzīvniekus no valsts veterinārā inspektora vai izvairās no to uzskaites pašvaldībā, -

uzliek naudas sodu no pieciem līdz divdesmit latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 18.jūlija MK noteikumiem nr.217 - Ziņotājs, 1992, nr.46/47/48).

       108.pants. Dzīvnieku    turēšanas,    ēdināšanas,    izmantošanas,
                 pārvadāšanas, izstādīšanas, tirdzniecības un izsolīšanas
                 zoohigiēnisko,  veterinārsanitāro,   pretepizootisko  un
                 citu noteikumu pārkāpšana

Dzīvnieku īpašniekam vai citai atbildīgai personai, kas pārkāpj dzīvnieku turēšanas, ēdināšanas, izmantošanas, pārvadāšanas, izstādīšanas, tirdzniecības vai izsolīšanas zoohigiēniskos, veterinārsanitāros, pretepizootiskos vai citus noteikumus, kas paredzēti Latvijas Republikas likumā "Par veterinārmedicīnu" vai Valsts veterinārā departamenta apstiprinātajos un publicētajos normatīvajos priekšrakstos, -

uzliek naudas sodu no pieciem līdz divdesmit latiem.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda uzlikšanas,-

uzliek naudas sodu no divdesmit līdz simt latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 18.jūlija MK noteikumiem nr.217 - Ziņotājs, 1992, nr.46/47/48).

       108.1 pants.  Valsts  veterinārā  departamenta  apstiprinātajos un
                     publicētajos normatīvajos  priekšrakstos   paredzēto
                     dzīvnieku    produkcijas    ieguves,     pārstrādes,
                     uzglabāšanas,    pārvadāšanas     un    realizācijas
                     veterinārsanitāro noteikumu pārkāpšana

Par Valsts veterinārā departamenta apstiprinātajos un publicētajos normatīvajos priekšrakstos paredzēto dzīvnieku produkcijas ieguves, pārstrādes, uzglabāšanas, pārvadāšanas vai realizācijas veterinārsanitāro noteikumu pārkāpšanu -

uzliek naudas sodu no pieciem līdz simt latiem, konfiscējot dzīvnieku produkciju vai bez konfiskācijas.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda uzlikšanas, -

uzliek naudas sodu no divdesmit līdz divsimt latiem, konfiscējot dzīvnieku produkciju vai bez konfiskācijas.

(1992.gada 3.novembra likuma redakcijā ar grozījumiem, kas izdarīti ar 1995.gada 18.jūlija MK noteikumiem nr.217 - Ziņotājs, 1992, nr.46/47/48).

  108.2 pants. Dzīvnieku līķu un kaušanas atlieku novākšanas un

      utilizēšanas, dzīvnieku kapsētu iekārtošanas un

      uzturēšanas noteikumu pārkāpšana

Par dzīvnieku līķu vai kaušanas atlieku novākšanas vai utilizēšanas, dzīvnieku kapsētu iekārtošanas vai uzturēšanas noteikumu pārkāpšanu -

uzliek naudas sodu no pieciem līdz septiņdesmit pieciem latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 18.jūlija MK noteikumiem nr.217 - Ziņotājs, 1992, nr.46/47/48).

       108.3  pants.   Dzīvnieku  barības  un  veterināro  zāļu  līdzekļu
                       ražošanas  un  realizācijas  veterināro  noteikumu
                       pārkāpšana

Par dzīvnieku barības vai veterināro zāļu līdzekļu ražošanas vai realizācijas veterināro noteikumu pārkāpšanu -

uzliek naudas sodu no divdesmit līdz simt latiem, konfiscējot dzīvnieku barību vai veterinārās zāles vai bez konfiskācijas.

(1992.gada 3.novembra likuma redakcijā ar grozījumiem, kas izdarīti ar 1995.gada 18.jūlija MK noteikumiem nr.217 - Ziņotājs, 1992, nr.46/47/48).

  108.4 pants. Eksportam, importam un tranzītam noteikto veterināro

      un karantīnas prasību neievērošana

Par eksportam, importam un tranzītam noteikto veterināro un karantīnas prasību neievērošanu -

uzliek naudas sodu no piecdesmit līdz divsimt piecdesmit latiem, konfiscējot ar administratīvā pārkāpuma izdarīšanu saistīto preci (produkciju un priekšmetus) un transportlīdzekli.

(1995.gada 18.jūlija MK noteikumu nr.217 redakcijā.)

                            Desmitā nodaļa
                 ADMINISTRATĪVIE PĀRKĀPUMI TRANSPORTĀ,
                         CEĻU UN SAKARU NOZARĒ

  109.pants. Kustības drošības noteikumu pārkāpšana dzelzceļa

      transportā

Par sliežu ceļu, meža aizsargstādījumu, sniega aizsargu vai citu ceļa objektu, kā arī signalizācijas vai sakaru būvju vai iekārtu bojāšanu -

uzliek naudas sodu pilsoņiem līdz vienam tūkstotim rubļu un amatpersonām - līdz trim tūkstošiem rubļu.

Par noteikumu pārkāpšanu, kādi noteikti pajūgu braukšanai vai lopu dzīšanai pāri sliežu ceļiem, kā arī par lopu ganīšanu dzelzceļa tuvumā -

izsaka brīdinājumu vai uzliek naudas sodu pilsoņiem no piecsimt rubļiem līdz vienam tūkstotim rubļu un amatpersonām - no viena tūkstoša līdz diviem tūkstošiem rubļu.

Par noteikto gabarītu neievērošanu kravas iekraušanā vai izkraušanā -

uzliek naudas sodu amatpersonām līdz vienam tūkstotim rubļu.

Par tādu priekšmetu likšanu uz sliežu ceļiem, kuri var traucēt vilcienu kustību, -

uzliek naudas sodu no piecsimt rubļiem līdz vienam tūkstotim rubļu.

Par iešanu pa sliežu ceļiem ārpus norādītajām vietām -

izsaka brīdinājumu vai uzliek naudas sodu līdz simt rubļiem.

(1992.gada 11.jūlija likuma redakcijā - Ziņotājs, 1992, nr.29/31).

  110.pants. Dzelzceļa transporta līdzekļu lietošanas noteikumu

      pārkāpšana

Par pasažieru vagonu iekšējā aprīkojuma, lokomotīvju vai vagonu logu stiklu bojāšanu -

uzliek naudas sodu no diviem tūkstošiem līdz trim tūkstošiem rubļu.

Par vilciena sastāvā ietilpstošu vagonu bremžu maģistrāles gala krāna patvaļīgu aiztaisīšanu vai vilciena patvaļīgu apturēšanu ar trauksmes bremzi, atvienojot bremžu gaisa maģistrāli vai citādā veidā bez vajadzības,-

uzliek naudas sodu no viena tūkstoša līdz trim tūkstošiem rubļu.

Par smēķēšanu dzelzceļa transporta objektos, kur tas ir aizliegts, -

izsaka brīdinājumu vai uzliek naudas sodu no trīssimt rubļiem līdz vienam tūkstotim rubļu.

Par atkritumu, taras, iepakojuma materiālu vai citu priekšmetu izmešanu no dzelzceļa transporta līdzekļiem -

izsaka brīdinājumu vai uzliek naudas sodu no simt rubļiem līdz vienam tūkstotim rubļu.

Par patvaļīgu braukšanu kravas vilcienā, par iekāpšanu vai izkāpšanu vilciena kustības laikā, kā arī par braukšanu uz vagonu kāpšļiem vai jumtiem -

uzliek naudas sodu līdz piecsimt rubļiem.

(1992.gada 11.jūlija likuma redakcijā - Ziņotājs, 1992, nr.29/31).

  111.pants. Lidojumu drošības noteikumu pārkāpšana

Par jebkādu pieņemtajām aerodromu pazīšanas zīmēm un ierīcēm līdzīgu marķēšanas zīmju un ierīču izvietošanu aerodroma rajonā vai pirotehnisko izstrādājumu dedzināšanu bez lidostas vai aerodroma administrācijas atļaujas, vai objektu ierīkošanu, kuri veicina gaisa kuģu lidojumiem bīstamu putnu masveida koncentrāciju, -

uzliek naudas sodu pilsoņiem līdz vienam tūkstotim rubļu un amatpersonām - līdz trim tūkstošiem rubļu.

Par noteikumu neizpildīšanu, kuri paredz nakts un dienas marķēšanas zīmju vai ierīču izvietošanu uz ēkām un būvēm, -

uzliek naudas sodu pilsoņiem līdz vienam tūkstotim rubļu un amatpersonām - līdz trim tūkstošiem rubļu.

Par aerodroma iekārtas, aerodroma zīmju, gaisa kuģu un to iekārtas bojāšanu -

uzliek naudas sodu līdz trim tūkstošiem rubļu.

Par staigāšanu vai braukšanu bez attiecīgas atļaujas pa lidostu (izņemot lidostas pasažieru ēkas), aerodromu, lidojumu radiotehniskās un apgaismes nodrošināšanas objektu teritoriju -

uzliek naudas sodu līdz vienam tūkstotim rubļu.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31).

  112. pants. Bīstamu vielu un priekšmetu pārvadāšanas noteikumu

      pārkāpšana gaisa transportā

Par bīstamu vielu vai priekšmetu pārvadāšanas noteikumu pārkāpšanu gaisa transportā -

uzliek naudas sodu pilsoņiem no piecsimt rubļiem līdz trim tūkstošiem rubļu, atsavinot pret atlīdzību vai konfiscējot minētās vielas un priekšmetus vai bez atsavināšanas un konfiskācijas, un amatpersonām - no viena tūkstoša līdz pieciem tūkstošiem rubļu.

Bīstamo vielu vai priekšmetu sarakstu, par kuru pārvadāšanas noteikumu pārkāpšanu šajā pantā noteikta administratīvā atbildība, nosaka gaisa transportā spēkā esošie pārvadāšanas noteikumi.

(Ar grozījumiem, kas izdarīti ar APP 1986.gada 2.decembra dekrētu un 1992.gada 11.jūlija likumu - Ziņotājs, 1986, nr.50, 1992, nr.29/31).

  113.pants. Uzvedības noteikumu pārkāpšana gaisa kuģī

Par kuģa komandiera rīkojumu neizpildīšanu personām, kas atrodas gaisa kuģī, -

izsaka brīdinājumu vai uzliek naudas sodu līdz piecsimt rubļiem.

Par noteikumu pārkāpšanu fotografēšanā, filmēšanā un radiosakaru līdzekļu lietošanā no gaisa kuģa -

izsaka brīdinājumu vai uzliek naudas sodu līdz trīssimt rubļiem, konfiscējot filmu.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31).

  114.pants. Starptautisko lidojumu noteikumu pārkāpšana

Par starptautisko lidojumu noteikumu pārkāpšanu -

uzliek naudas sodu no viena tūkstoša līdz pieciem tūkstošiem rubļu.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31).

115.pants. Kustības noteikumu pārkāpšana jūras transportā

Par noteikumu pārkāpšanu, kādi pieņemti kuģu ieiešanai ostā un iziešanai no tās, kuģu kustībai un stāvēšanai ostas ūdeņos, kā arī par noteikumu pārkāpšanu, kuri garantē pasažieru drošību, viņiem uzkāpjot uz kuģiem, brauciena laikā un nokāpjot no kuģiem, -

uzliek naudas sodu no trim tūkstošiem līdz desmit tūkstošiem rubļu.

Par ūdenslīdēju darbu veikšanu ostas ūdeņos bez attiecīgas atļaujas, kā arī par signalizēšanas noteikumu neievērošanu šo darbu laikā -

uzliek naudas sodu līdz astoņiem tūkstošiem rubļu.

(APP 1986.gada 2.decembra redakcijā ar grozījumiem, kas izdarīti ar 1992.gada 11.jūlija likumu - Ziņotājs, 1986, nr.50, 1992, nr.29/31).

  116.pants. Jūras transporta noteikumu pārkāpšana

Par jūras transporta noteikumu pārkāpšanu:

1) kuģa dokumentos noteiktā kuģošanas (zvejas) rajona robežu pārkāpšanu;

2) lielāka pasažieru skaita uzņemšanu, nekā atļauts kuģa dokumentos;

3) kuģa dokumentu neuzrādīšanu;

4) atteikšanos dot paskaidrojumus ostas kapteiņdienestam;

5) kuģa dziļāku piekraušanu, nekā atļauj kravas marka;

6) kuģa apkalpes nepareizu sakomplektēšanu;

7) neapmierinošu kuģa ārējo izskatu;

8) karoga pacelšanas noteikumu pārkāpšanu;

9) kravas markas un kuģa dūmeņa zīmes neapmierinošu noformējumu;

10) ostas akvatorijas vai teritorijas piesārņošanu;

11) par citiem jūras transporta noteikumu pārkāpumiem, kas apdraud cilvēku vai kuģu drošību, -

uzliek naudas sodu kuģa kapteinim, kuģa īpašniekam vai kuģa fraktētājam līdz astoņiem tūkstošiem rubļu.

Par tām pašām darbībām, ja tās atkārtoti izdarītas gada laikā pēc administratīvā soda uzlikšanas, -

uzliek naudas sodu kuģa kapteinim, kuģa īpašniekam vai kuģa fraktētājam no astoņiem tūkstošiem līdz desmit tūkstošiem rubļu, uz laiku līdz trim gadiem kuģa īpašniekam vai kuģa fraktētājam atņemot tiesības nodarboties ar jūras satiksmes pakalpojumiem un kuģa kapteinim uz laiku līdz trim gadiem atņemot tiesības ieņemt kapteiņa amatu.

(1992.gada 11.jūlija likuma redakcijā - Ziņotājs, 1992, nr.29/31).

  117.pants. Kustības drošības noteikumu pārkāpšana upju transportā

Par kuģošanas noteikumu pārkāpšanu iekšējos ūdensceļos, taču un citu ierīču iekārtošanu zivju zvejošanai iekšējo ūdensceļu kuģošanas iecirkņos vai peldošo un krasta navigācijas un norādījuma zīmju pārvietošanu bez attiecīgas atļaujas, kā arī par šo zīmju iznīcināšanu, bojāšanu un noraušanu vai par ostas un hidrotehnisko būvju, ierīču un iekārtas bojāšanu -

uzliek naudas sodu no trim tūkstošiem līdz pieciem tūkstošiem rubļu.

Par ūdenslīdēju darbu veikšanu ostas ūdeņos bez attiecīgas atļaujas, kā arī par signalizēšanas noteikumu neievērošanu šo darbu laikā -

uzliek naudas sodu līdz diviem tūkstošiem rubļu.

(APP 1986.gada 2.decembra dekrēta redakcijā ar grozījumiem, kas izdarīti ar 1992.gada 11.jūlija likumu - Ziņotājs, 1986, nr.50, 1992, nr.29/31).

  118.pants. Mazo kuģu reģistrācijas, uzskaites un lietošanas

      noteikumu pārkāpšana

Par Latvijas mazo kuģu inspekcijas uzraudzībai pakļauto mazo kuģu reģistrācijas un uzskaites noteikumu pārkāpšanu -

uzliek naudas sodu no piecsimt rubļiem līdz vienam tūkstotim rubļu.

Par mazo kuģu un to stāvvietu bāzu (būvju) lietošanas noteikumu pārkāpšanu -

uzliek naudas sodu no viena tūkstoša līdz trim tūkstošiem rubļu.

(Ar grozījumiem, kas izdarīti ar 1992.gada 11.jūlija un 3.novembra likumiem - Ziņotājs, 1992, nr.29/31, nr.46/47/48).

  119.pants. Upju transporta līdzekļu lietošanas noteikumu

      pārkāpšana

Par upju transporta pasažieru kuģu iekšējā aprīkojuma bojāšanu -

uzliek naudas sodu līdz diviem tūkstošiem rubļu.

Par smēķēšanu uz upju transporta kuģiem neatļautās vietās -

izsaka brīdinājumu vai uzliek naudas sodu līdz vienam tūkstotim rubļu.

(APP 1986.gada 2.decembra dekrēta redakcijā ar grozījumiem, kas izdarīti ar 1992.gada 11.jūlija likumu - Ziņotājs, 1986, nr.50, 1992, nr.29/31).

  120.pants. Ugunsdrošības noteikumu pārkāpšana dzelzceļa, jūras,

      upju un gaisa transportā

Par ugunsdrošības noteikumu pārkāpšanu dzelzceļa, jūras un upju transportā -

uzliek naudas sodu no desmit latiem līdz piecdesmit latiem.

Par ugunsdrošības noteikumu pārkāpšanu gaisa transportā -

uzliek naudas sodu no desmit latiem līdz simt latiem.

(Ar grozījumiem, kas izdarīti ar APP 1986.gada 2.decembra dekrētu un 1990.gada 21.decembra, 1992.gada 11.jūlija likumiem un 1995.gada 22.aprīļa MK noteikumiem nr.112 - Ziņotājs, 1986, nr.50, 1991, nr.5/6, 1992, nr.29/31).

  121.pants. Transporta līdzekļu ekspluatācijas noteikumu

      pārkāpšana, ko izdara transporta līdzekļu vadītāji

Par drošības jostu vai aizsargķiveru lietošanas noteikumu pārkāpšanu, kā arī par tādu transporta līdzekļu vadīšanu, uz kuriem attiecas satiksmes noteikumos norādītie nosacījumi, kuru dēļ šo transporta līdzekļu ekspluatācija aizliegta, -

uzliek naudas sodu transporta līdzekļu vadītājiem piecu latu apmērā.

Par tādu transporta līdzekļu vadīšanu, kuriem nav izdarīta valsts tehniskā apskate, -

uzliek naudas sodu transporta līdzekļu vadītājiem desmit latu apmērā.

Par tādu transporta līdzekļu vadīšanu, kuri nav reģistrēti noteiktā kārtībā vai kuriem valsts numura zīmes nav sakoptas un kuru simboli stāvošam transporta līdzeklim nav salasāmi vismaz no 40 metru attāluma gaišā diennakts laikā vai no 20 metru attāluma tumšā diennakts laikā, -

uzliek naudas sodu transporta līdzekļu vadītājiem viena tūkstoša rubļu apmērā.

Par transporta līdzekļu vadīšanu, ja tiem ir bojājumi, kuru dēļ satiksmes noteikumi aizliedz šo transporta līdzekļu tālāku kustību, -

uzliek naudas sodu transporta līdzekļu vadītājiem viena tūkstoša piecsimt rubļu apmērā vai atņem transporta līdzekļa vadīšanas tiesības uz trim mēnešiem.

Par tādu transporta līdzekļu vadīšanu, kuriem valsts numura zīme nav nostiprināta šim nolūkam paredzētajā vietā, -

uzliek naudas sodu transporta līdzekļu vadītājiem trīs tūkstošu rubļu apmērā vai atņem transporta līdzekļa vadīšanas tiesības uz sešiem mēnešiem.

Par tādu transporta līdzekļu vadīšanu, kuriem ir uzstādīti speciāli gaismas vai skaņu signāli, kas nav reģistrēti noteiktā kārtībā, -

uzliek naudas sodu transporta līdzekļu vadītājiem simt latu apmērā vai atņem transporta līdzekļa vadīšanas tiesības uz vienu gadu.

Par tādu transporta līdzekļu vadīšanu, kuriem valsts numura zīme apslēpta, viltota vai neatbilst reģistrācijas dokumentiem, kā arī par tādu transporta līdzekļu vadīšanu, kuriem nav valsts numura zīmes, -

uzliek naudas sodu transporta līdzekļu vadītājiem piecdesmit latu apmērā vai atņem transporta līdzekļa vadīšanas tiesības uz divpadsmit mēnešiem.

Par transporta līdzekļiem šajā pantā, šā kodeksa 122.-126.pantā, 126.1, 126.2 un 126.3 pantā, 129.panta otrajā daļā, 130.panta pirmajā daļā un 131.pantā un 134.panta otrajā daļā uzskatāmi visu veidu automobiļi, traktori un citas pašgājējas mašīnas, tramvaji un trolejbusi, motocikli un citi mehāniskie transporta līdzekļi, kā arī piekabes savienojumā ar mehāniskajiem transporta līdzekļiem, izņemot mopēdus un velosipēdus.

(1992.gada 3.novembra likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.46/47/48).

  122.pants. Ātruma pārsniegšana, ko izdara transporta līdzekļu

      vadītāji

Transporta līdzekļu vadītājiem, kas atļauto kustības ātrumu pārsnieguši ne vairāk kā par divdesmit kilometriem stundā, -

uzliek naudas sodu piecu latu apmērā.

Transporta līdzekļu vadītājiem, kas atļauto kustības ātrumu pārsnieguši par vairāk nekā divdesmit kilometriem stundā, bet ne vairāk kā par četrdesmit kilometriem stundā, -

uzliek naudas sodu divdesmit latu apmērā vai atņem transporta līdzekļa vadīšanas tiesības uz trim mēnešiem.

Transporta līdzekļu vadītājiem, kas atļauto kustības ātrumu pārsnieguši par vairāk nekā četrdesmit kilometriem stundā, -

uzliek naudas sodu piecdesmit latu apmērā vai atņem transporta līdzekļa vadīšanas tiesības uz sešiem mēnešiem.

(1992.gada 3.novembra likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.46/47/48).

  122.1 pants. Ceļa zīmju prasību neievērošana, cilvēku vai kravas

      pārvadāšanas noteikumu un citu satiksmes noteikumu

      pārkāpšana, ko izdara transporta līdzekļu vadītāji

Transporta līdzekļu vadītājiem par kustību pa ietvēm vai gājēju celiņiem, par brīdinājuma signālu došanas noteikumu pārkāpšanu pirms pārkārtošanās, pagrieziena vai braukšanas virziena maiņas -

uzliek naudas sodu piecu latu apmērā.

Transporta līdzekļu vadītājiem par to, ka pārkāpti noteikumi, kas regulē braukšanas kārtību pa automaģistrālēm, braukšanu gar sabiedriskā transporta pieturām vai pāri gājēju pārejām, kā arī par pasažieru vai kravas pārvadāšanas noteikumu pārkāpšanu, par to, ka pārkāpti apstāšanās vai stāvēšanas noteikumi, avārijas gaismas signalizācijas ieslēgšanas noteikumi, kā arī par ceļa zīmju vai brauktuves apzīmējumu prasību neievērošanu, par apgaismošanas ierīču lietošanas noteikumu pārkāpšanu tumšā diennakts laikā vai nepietiekamas redzamības apstākļos -

uzliek naudas sodu desmit latu apmērā.

Transporta līdzekļu vadītājiem par luksofora aizlieguma signāla vai regulētāja žesta neievērošanu, par braukšanas priekšrocības prasību neievērošanu, kā arī par apdzīšanas noteikumu pārkāpšanu -

uzliek naudas sodu divdesmit piecu latu apmērā vai atņem transporta līdzekļa vadīšanas tiesības uz sešiem mēnešiem.

(1992.gada 3.novembra likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.46/47/48).

       122.2  pants.  Transporta  līdzekļu  vadītāju  izdarīts  satiksmes
                      noteikumu   pārkāpums,  kura  dēļ radusies avārijas
                      situācija

Par transporta līdzekļu vadītāju izdarītu satiksmes noteikumu pārkāpumu, kura dēļ radusies avārijas situācija, tas ir, citi kustības dalībnieki bijuši spiesti krasi mainīt ātrumu, kustības virzienu vai veikt citus pasākumus savas drošības vai citu pilsoņu drošības garantēšanai, -

uzliek naudas sodu divdesmit piecu latu apmērā vai atņem transporta līdzekļa vadīšanas tiesības uz sešiem mēnešiem.

(1991.gada 2.janvāra likuma redakcijā ar grozījumiem, kas izdarīti ar 1992.gada 3.novembra likumu un 1995.gada 22.aprīļa MK noteikumiem nr. 112 - Ziņotājs, 1991, nr.5/6, 1992, nr.46/47/48).

       122.3  pants.  Transporta  līdzekļu  vadītāju  piedalīšanās  grupu
                      braucienos

Par motociklu un citu transporta līdzekļu vadītāju piedalīšanos grupu (vairāk par diviem) braucienos, kas rada satiksmes traucējumus vai avārijas situāciju, -

uzliek naudas sodu divu tūkstošu rubļu apmērā vai atņem transporta līdzekļa vadīšanas tiesības uz četriem mēnešiem.

(1991.gada 2.janvāra likuma redakcijā ar grozījumiem, kas izdarīti ar 1992.gada 3.novembra likumu - Ziņotājs, 1991, nr.5/6, 1992, nr.46/47/48).

  123.pants. Dzelzceļa pārbrauktuvju šķērsošanas noteikumu

      pārkāpšana, ko izdara transporta līdzekļu vadītāji

Transporta līdzekļu vadītājiem par dzelzceļa pārbrauktuvju šķērsošanas noteikumu pārkāpšanu -

uzliek naudas sodu trīs tūkstošu rubļu apmērā vai atņem transporta līdzekļa vadīšanas tiesības uz sešiem mēnešiem.

(1991.gada 2.janvāra likuma redakcijā ar grozījumiem, kas izdarīti ar 1992.gada 3.novembra likumu - Ziņotājs, 1991, nr.5/6, 1992, nr.46/47/48).

  124.pants. Transporta līdzekļu vadīšana alkoholisko dzērienu,

      narkotisko vai citu apreibinošo vielu iespaidā

Personām par transporta līdzekļu vadīšanu, kā arī par transporta līdzekļu praktiskās vadīšanas apmācību alkoholisko dzērienu, narkotisko vai citu apreibinošo vielu iespaidā -

uzliek naudas sodu simt latu apmērā vai atņem visu veidu transporta līdzekļu vadīšanas tiesības uz vienu gadu.

(1992.gada 3.novembra likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.46/47/48).

  125.pants. Satiksmes noteikumu pārkāpumi, kuru dēļ bojāti

      transporta līdzekļi vai citāda manta, kā arī citi

      satiksmes noteikumu pārkāpumi

Transporta līdzekļu vadītājiem par satiksmes noteikumu pārkāpumiem, kuru dēļ bojāti transporta līdzekļi (izņemot gadījumus, kad transporta līdzeklis ir pārkāpēja īpašumā un kad viņš ir vienīgais satiksmes negadījuma dalībnieks), krava, ceļi, ceļa un citas būves vai citāda manta, kā arī cietušajam nodarīti viegli miesas bojājumi bez veselības satricinājuma, -

uzliek naudas sodu divdesmit piecu latu apmērā vai atņem transporta līdzekļa vadīšanas tiesības uz sešiem mēnešiem.

Transporta līdzekļu vadītājiem par citu satiksmes noteikumu pārkāpumiem, izņemot šajā kodeksā norādītos, -

uzliek naudas sodu divu latu un piecdesmit santīmu apmērā.

(1991.gada 2.janvāra likuma redakcijā ar grozījumiem, kas izdarīti ar 1992.gada 3.novembra likumu un 1995.gada 22.aprīļa MK noteikumiem nr.112 - Ziņotājs, 1991, nr.5/6, 1992, nr.46/47/48).

  126.pants. Transporta līdzekļu vadīšana bez vadīšanas tiesībām

Personām, kurām nav līdzi transporta līdzekļa vadītāja apliecības vai transporta līdzekļa vadīšanas pagaidu atļaujas, vai transporta līdzekļa reģistrācijas vai citu transporta līdzekļa dokumentu, par transporta līdzekļa vadīšanu -

uzliek naudas sodu viena lata apmērā.

Par transporta līdzekļa nodošanu vadīt personai, kurai nav šā transporta līdzekļa vadīšanas tiesību, -

uzliek naudas sodu piecpadsmit latu apmērā.

Personām, kurām nav attiecīgo transporta līdzekļu vadīšanas tiesību, par šo transporta līdzekļu vadīšanu -

uzliek naudas sodu divdesmit latu apmērā.

Personām, kurām atņemtas transporta līdzekļu vadīšanas tiesības, par šo transporta līdzekļu vadīšanu -

uzliek naudas sodu piecdesmit latu apmērā.

Šā panta trešajā un ceturtajā daļā minētajām personām par satiksmes noteikumu pārkāpumiem, kuru dēļ bojāti transporta līdzekļi (izņemot gadījumus, kad transporta līdzeklis ir pārkāpēja īpašumā un viņš ir vienīgais satiksmes negadījuma dalībnieks), krava, ceļš, ceļa vai citas būves vai citāda manta, kā arī cietušajam nodarīti viegli miesas bojājumi bez veselības satricinājuma, -

uzliek naudas sodu septiņdesmit latu apmērā.

(1992.gada 3.novembra likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.46/47/48).

  126.1 pants. Transporta līdzekļu vadīšana bez vadīšanas tiesībām

      alkoholisko dzērienu, narkotisko vai citu apreibinošo

      vielu iespaidā

Personām, kurām nav transporta līdzekļu vadīšanas tiesību, par transporta līdzekļu vadīšanu alkoholisko dzērienu, narkotisko vai citu apreibinošo vielu iespaidā -

uzliek naudas sodu divsimt latu apmērā.

(1992.gada 3.novembra likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.46/47/48).

       126.2  pants.  Transporta    līdzekļu    apstādināšanas     prasību
                      neizpildīšana, satiksmes negadījuma vietas atstāšana
                      vai izvairīšanās no alkoholisko dzērienu, narkotisko
                      vai  citu  apreibinošo  vielu iespaidu konstatējošās
                      pārbaudes

Transporta līdzekļu vadītājiem, ja viņi neizpilda policijas darbinieka, zemessarga vai robežsarga (uz valsts robežas vai pierobežas zonā) prasību apstādināt transporta līdzekli, -

uzliek naudas sodu desmit latu apmērā.

Transporta līdzekļu vadītājiem, ja viņi, pārkāpuši satiksmes noteikumus, neizpilda policijas darbinieka, zemessarga vai robežsarga (uz valsts robežas vai pierobežas zonā) prasību apstādināt transporta līdzekli vai atstāj tāda satiksmes negadījuma vietu, kura dalībnieki viņi ir,vai bez atļaujas aizbrauc ar robežkontrolē esošu transportlīdzekli, vai ja viņi izvairās no noteiktā kārtībā izdarāmas alkoholisko dzērienu, narkotisko vai citu apreibinošo vielu iespaidu konstatējošās pārbaudes, -

uzliek naudas sodu simt latu apmērā vai atņem visu veidu transporta līdzekļu vadīšanas tiesības uz diviem gadiem.

(1992.gada 3.novembra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1992, nr.46/47/48, 1994, nr.17).

  126.3 pants. Alkoholisko dzērienu, narkotisko vai citu apreibinošo

      vielu lietošana pēc satiksmes negadījuma līdz

      alkoholisko dzērienu, narkotisko vai citu apreibinošo

      vielu iespaidu konstatējošajai pārbaudei vai līdz

      atbrīvošanai noteiktā kārtībā no šīs pārbaudes

Personai, kura vadīja transporta līdzekli un piedalījās satiksmes negadījumā, par alkoholisko dzērienu, narkotisko vai citu apreibinošo vielu lietošanu pēc satiksmes negadījuma līdz alkoholisko dzērienu, narkotisko vai citu apreibinošo vielu iespaidu konstatējošajai pārbaudei vai līdz atbrīvošanai noteiktā kārtībā no šīs pārbaudes -

uzliek naudas sodu simt piecdesmit latu apmērā vai atņem visu veidu transporta līdzekļu vadīšanas tiesības uz astoņpadsmit mēnešiem.

(1992.gada 3.novembra likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.46/47/48).

  127.pants. Transporta līdzekļu vadīšana bez vadīšanas tiesībām

      dzērumā

(Izslēgts ar APP 1989.gada 19.maija dekrētu - Ziņotājs, 1989, nr.22).

  128.pants. Izvairīšanās no dzēruma stāvokli konstatējošas

      pārbaudes

(Izslēgts ar APP 1989.gada 19.maija dekrētu - Ziņotājs, 1989, nr.22).

  129.pants. Satiksmes noteikumu neievērošana, ko izdara gājēji un

      citi satiksmes dalībnieki

Gājējiem par satiksmes regulēšanas signālu neievērošanu, brauktuves šķērsošanu vai virzīšanos pa to nenorādītās vietās, mopēdistiem vai velosipēdistiem, pajūgu vadītājiem un citām personām, kas lieto ceļus, par satiksmes regulēšanas signālu, ceļa zīmju vai brauktuves apzīmējumu prasību, kā arī uz autoceļiem noteiktās kustības kārtības neievērošanu -

uzliek naudas sodu viena lata apmērā.

Par to pašu personu izdarītajiem satiksmes noteikumu pārkāpumiem, ja tie radījuši avārijas situāciju, kā arī transporta līdzekļu, kravu, ceļa, ceļa un citu būvju vai citādas mantas bojāšanu, kā arī nodarījuši cietušajam vieglus miesas bojājumus bez veselības satricinājuma, -

uzliek naudas sodu desmit latu apmērā.

(1991.gada 2.janvāra likuma redakcijā ar grozījumiem, kas izdarīti ar 1992.gada 3.novembra likumu un ar 1995.gada 22.aprīļa MK noteikumiem nr.112 - Ziņotājs, 1991, nr.5/6, 1992, nr.46/47/48).

  130.pants. Norīkojumu došana lietot transporta līdzekļus, kuriem

      ir bojājumi, un citi transporta līdzekļu ekspluatācijas

      noteikumu pārkāpumi

Par norīkojumu došanu lietot transporta līdzekļus, ja šiem transporta līdzekļiem ir bojājumi vai uz tiem attiecas nosacījumi, kuru dēļ tos aizliegts ekspluatēt, vai arī tie nav reģistrēti noteiktā kārtībā, vai tiem nav izdarīta valsts tehniskā apskate, -

uzliek naudas sodu viena tūkstoša rubļu apmērā personām, kuras atbildīgas par transporta līdzekļu tehnisko stāvokli un ekspluatāciju.

Par to, ka uzņēmumu, iestāžu vai organizāciju vadītāji atkārtoti nav izpildījuši Ceļu satiksmes drošības departamenta darbinieku norādījumus novērst to noteikumu, normatīvu vai standartu pārkāpumus, kuri attiecas uz satiksmes drošības garantēšanu, -

uzliek naudas sodu uzņēmumu, iestāžu un organizāciju vadītājiem trīs tūkstošu rubļu apmērā.

(1992.gada 3.novembra likuma redakcijā - Ziņotājs, 1992, nr.46/47/48).

  131.pants. Pieļaušana vadīt transporta līdzekļus vadītājiem, kuri

      ir alkoholisko dzērienu, narkotisko vai citu apreibinošo

      vielu iespaidā, vai personām, kurām nav transporta

      līdzekļa vadīšanas tiesību

Par pieļaušanu vadīt transporta līdzekļus vadītājiem, kuri ir alkoholisko dzērienu, narkotisko vai citu apreibinošo vielu iespaidā, vai personām, kurām nav transporta līdzekļa vadīšanas tiesību, -

uzliek naudas sodu trīs tūkstošu rubļu apmērā uzņēmumu, iestāžu un organizāciju vadītājiem vai citām amatpersonām, kuras ir atbildīgas par transporta līdzekļu tehnisko stāvokli un ekspluatāciju.

(APP 1989.gada 19.maija dekrēta redakcijā ar grozījumiem, kas izdarīti ar 1991.gada 2.janvāra un 1992.gada 3.novembra likumiem - Ziņotājs, 1989, nr.22, 1991, nr.5/6 un 1992, nr.46/47/48).

  132.pants. Transporta līdzekļu, mašīnu vai mehānismu izmantošana

      personiskās iedzīvošanās nolūkā

(Izslēgts ar 1992.gada 3.novembra likumu - Ziņotājs, 1992, nr.46/47/48).

  133.pants. Transporta līdzekļu glabāšanas noteikumu pārkāpšana

(Izslēgts ar 1992.gada 3.novembra likumu - Ziņotājs, 1992, nr.46/47/48).

  134.pants. Bīstamu kravu vai īpašu kategoriju kravu, vielu vai

      priekšmetu pārvadāšanas noteikumu pārkāpšana dzelzceļa,

      jūras un upju transportā, autotransportā un

      elektrotransportā

Par bīstamu kravu vai īpašu kategoriju kravu pārvadāšanas, iekraušanas vai izkraušanas noteikumu pārkāpšanu, kā arī par sprāgstvielu, ugunsnedrošu, indīgu, viegli uzliesmojošu vai citādi bīstamu vielu vai priekšmetu pārvadāšanu ar dzelzceļa, jūras vai upju transportu, autotransportu vai elektrotransportu vai par šādu kravu, vielu vai priekšmetu atstāšanu bez uzraudzības transporta līdzekļos, kā arī nodošanu bagāžā vai bagāžas glabātavās -

uzliek naudas sodu pilsoņiem no divdesmit latiem līdz simt latiem un amatpersonām no piecdesmit latiem līdz divsimt latiem.

Šā panta pirmajā daļā minēto kravu, vielu un priekšmetu sarakstu nosaka attiecīgajos transporta veidos spēkā esošie noteikumi.

(1992.gada 11.jūlija likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.29/31).

  135.pants. Virsnormas rokas bagāžas vai neapmaksātas bagāžas

      pārvadāšana

Par virsnormas rokas bagāžas pārvadāšanu dzelzceļa, jūras un upju transportā -

uzliek naudas sodu piecdesmit rubļu apmērā.

Par neapmaksātu bagāžas pārvadāšanu trolejbusā un tramvajā vai pilsētas un piepilsētas satiksmes autobusā, vai maršruta taksometrā -

uzliek naudas sodu desmit rubļus par katru bagāžas vietu, bet ne vairāk kā piecdesmit rubļus.

Par neapmaksātu bagāžas pārvadāšanu starppilsētu satiksmes autobusā -

uzliek naudas sodu divdesmit rubļus par katru bagāžas vietu, bet ne vairāk kā simt rubļus.

Naudas soda samaksāšana neatbrīvo pasažieri no maksas par virsnormas rokas bagāžas pārvadāšanu.

(Ar grozījumiem, kas izdarīti ar APP 1986.gada 2.decembra dekrētu un 1992.gada 11.jūlija likumu - Ziņotājs, 1986, nr.50, 1992, nr.29/31).

  136.pants. Braukšana bez biļetes

Pasažieriem par lidošanu bez biļetes -

uzliek naudas sodu piecsimt rubļu apmērā.

Pasažieriem par braukšanu bez biļetes, kā arī par desmit līdz sešpadsmit gadu vecu bērnu vešanu bez biļetes:

1) piepilsētas vilcienos -

uzliek naudas sodu simt piecdesmit rubļu apmērā;

2) vietējos un tālsatiksmes vilcienos -

uzliek naudas sodu trīssimt rubļu apmērā;

3) jūras transporta piepilsētas līniju kuģos un upju transporta piepilsētas un pilsētas satiksmes kuģos -

uzliek naudas sodu divsimt rubļu apmērā;

4) jūras un upju transporta vietējo un tālsatiksmes līniju kuģos -

uzliek naudas sodu trīssimt rubļu apmērā;

5) upju transporta kuģos pārcelšanai -

uzliek naudas sodu simt rubļu apmērā.

Par piecu līdz desmit gadu vecu bērnu vešanu bez biļetes dzelzceļa, jūras un upju transportā:

1) piepilsētas vilcienos -

uzliek naudas sodu piecdesmit rubļu apmērā;

2) vietējos un tālsatiksmes vilcienos -

uzliek naudas sodu simt rubļu apmērā;

3) jūras transporta piepilsētas līniju kuģos un upju transporta piepilsētas un pilsētas satiksmes kuģos -

uzliek naudas sodu piecdesmit rubļu apmērā;

4) jūras un upju transporta vietējo un tālsatiksmes līniju kuģos -

uzliek naudas sodu simt rubļu apmērā;

5) upju transporta kuģos pārcelšanai -

uzliek naudas sodu trīsdesmit rubļu apmērā.

Pasažieriem par braukšanu bez biļetes, kā arī par desmit līdz sešpadsmit gadu vecu bērnu vešanu bez biļetes:

1) trolejbusā, tramvajā, pilsētas, piepilsētas maršruta autobusā, maršruta taksometrā vai taksobusā -

uzliek naudas sodu simt rubļu apmērā;

2) starppilsētu vai starpvalstu maršruta autobusā -

uzliek naudas sodu trīssimt rubļu apmērā.

Par septiņu līdz desmit gadu vecu bērnu vešanu bez biļetes trolejbusā, tramvajā, pilsētas, piepilsētas maršruta autobusā, maršruta taksometrā vai taksobusā -

uzliek naudas sodu piecdesmit rubļu apmērā.

Par piecu līdz desmit gadu vecu bērnu vešanu bez biļetes starppilsētu vai starpvalstu maršruta autobusā -

uzliek naudas sodu simt rubļu apmērā.

Naudas soda samaksāšana neatbrīvo pasažieri no maksas par braucienu.

Par pasažieru pārvadāšanu bez biļetes vai noteiktā tarifa neievērošanu pilsētas, piepilsētas, starppilsētu vai starpvalstu maršruta autobusos, taksometros vai taksobusos, ko izdara satiksmes līdzekļu vadītāji-konduktori, taksometru vadītāji vai ko pieļauj konduktori, -

uzliek naudas sodu no piecsimt rubļiem līdz vienam tūkstotim rubļu.

(1992.gada 11.jūlija likuma redakcijā - Ziņotājs, 1992, nr.29/31).

  137.pants. Autotransporta un elektrotransporta lietošanas

      noteikumu pārkāpšana

Par autotransporta un elektrotransporta (tramvaju, trolejbusu) lietošanas noteikumu pārkāpšanu, izņemot pārkāpumus, kas paredzēti šā kodeksa 134.-136., 137.1 pantā,-

uzliek naudas sodu līdz simt rubļiem.

(Ar grozījumiem, kas izdarīti ar 1991.gada 6.augusta un 1992.gada 11.jūlija likumiem - Ziņotājs, 1991, nr.33/34, 1992, nr.29/31).

  137.1 pants. Taksometru lietošanas noteikumu pārkāpšana

Personai, kas taksometru izsaukusi, par atteikšanos apmaksāt taksometra izsaukumu, ja izpildīti pasūtījuma nosacījumi, -

uzliek naudas sodu piecsimt rubļu apmērā.

Taksometru vadītājiem par atteikšanos apkalpot pasažierus vai par pasažieru komplektēšanu stāvvietās, nosakot maršruta virzienu (izņemot maršruta taksometrus), kā arī par pasažieru pārvadāšanu ar taksometru, kura speciālais aprīkojums neatbilst noteiktajām prasībām, -

uzliek naudas sodu līdz vienam tūkstotim rubļu.

Taksometru vadītājiem par valsts kontroles iestāžu kompetencē esošajos jautājumos doto norādījumu nepildīšanu, kā arī par kavēšanu realizēt šo iestāžu amatpersonu likumīgās tiesības -

uzliek naudas sodu līdz diviem tūkstošiem rubļu.

(1991.gada 6.augusta likuma redakcijā ar grozījumiem, kas izdarīti ar 1992.gada 3.novembra likumu - Ziņotājs, 1991, nr.33/34, 1992, nr.46/47/48).

  138.pants. Kravu saglabāšanas nodrošināšanas noteikumu pārkāpšana

      dzelzceļa, jūras, upju un automobiļu transportā

Par ritošā sastāva, konteineru, peldošo vai citu kravu pārvadāšanai paredzēto transporta līdzekļu, kā arī pārvadāšanas ierīču bojāšanu -

uzliek naudas sodu līdz pieciem tūkstošiem rubļu.

Par preču laukumu, dzelzceļa staciju, kravas automobiļu staciju, konteineru punktu (laukumu), ostu (piestātņu), noliktavu, kā arī citu ar kravas pārvadājumu operācijām saistītu teritoriju vai objektu iežogojumu bojāšanu -

uzliek naudas sodu līdz trim tūkstošiem rubļu.

Par preču vagonu, automobiļu, automobiļu piekabju, konteineru, tilpņu vai peldošo līdzekļu, kā arī citu kravas telpu plombu vai slēgierīču bojāšanu, plombu noraušanu no tām, atsevišķu kravas vietu vai to iesaiņojuma vai pakešu bojāšanu -

uzliek naudas sodu līdz diviem tūkstošiem rubļu.

(1992.gada 11.jūlija likuma redakcijā - Ziņotājs, 1992, nr.29/31).

  139.pants. Kravu saglabāšanas nodrošināšanas noteikumu pārkāpšana

      gaisa transportā

Par konteineru plombu un slēgierīču bojāšanu, plombu noraušanu no tiem, atsevišķu kravas vietu un to iesaiņojuma un pakešu bojāšanu, kā arī noliktavu, ko izmanto ar kravu pārvadājumiem saistīto operāciju izpildei, iežogojumu bojāšanu gaisa transportā -

uzliek naudas sodu līdz vienam tūkstotim rubļu.

Par kravu pārvadāšanai paredzēto konteineru un transporta līdzekļu bojāšanu gaisa transportā -

uzliek naudas sodu līdz trim tūkstošiem rubļu.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31).

  140.pants. Autoceļu un ielu aizsardzības noteikumu pārkāpšana

Par autoceļu vai ielu aizsardzības noteikumu pārkāpšanu, kas izpaužas autoceļu, ielu, dzelzceļa pārbrauktuvju vai citu ceļa būvju vai satiksmes regulēšanas tehnisko līdzekļu bojāšanā, satiksmes traucējumu radīšanā, ceļa braucamās daļas, ietves, nomaļu, sadales joslu, ceļa būvju vai zemes nodalījuma joslu piegružošanā vai aizsprostošanā, satiksmes regulēšanas tehnisko līdzekļu, transparentu, plakātu, reklāmas, vairogu, kiosku vai citu tamlīdzīgu objektu nelikumīgā uzstādīšanā tiešā ceļa tuvumā, kā arī darbībās, kuru rezultātā var tikt bojāti vai iznīcināti ceļa elementi, -

uzliek naudas sodu no divdesmit latiem līdz divsimt latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.46/47/48).

  141.pants. Autoceļu un ielu aizsardzības zonas režīma neievērošana

Par autoceļu vai ielu aizsardzības zonas režīma neievērošanu, kas izpaužas kā visādu veidu celtniecības un montāžas vai kalnrūpniecības darbu veikšana šajā zonā bez ceļu dienesta atļaujas, kā arī meža izciršana, zemessegas bojāšana, kura var izraisīt noslīdeņu, gravu, plūstošo smilšu vai sniega sanesumu veidošanos, -

uzliek naudas sodu no divdesmit latiem līdz divsimt latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.46/47/48).

  142.pants. Autoceļu un ielu uzturēšanas noteikumu pārkāpšana

Par to noteikumu pārkāpšanu, kuri nosaka autoceļu vai ielu, dzelzceļa pārbrauktuvju vai citu ceļa būvju uzturēšanu satiksmei drošā stāvoklī vai darbu veikšanas kārtību uz autoceļiem vai ielām, vai par pasākumu neveikšanu, lai savlaicīgi aizliegtu vai ierobežotu satiksmi atsevišķos ceļa posmos, kad šo ceļa posmu lietošana var apdraudēt satiksmes drošību, kā arī par autoceļu vai ielu būvniecības, remonta vai uzturēšanas darbiem, kuri pasliktina hidroloģisko režīmu autoceļu vai ielu aizsardzības zonā vai rada traucējumus ceļam blakus esošajās vai to šķērsojošajās melioratīvajās sistēmās vai būvju sistēmās, -

uzliek naudas sodu amatpersonām, kuras atbildīgas par autoceļu, ielu, dzelzceļa pārbrauktuvju vai citu ceļa būvju stāvokli vai darbu veikšanas kārtību uz autoceļiem vai ielām, no piecdesmit latiem līdz divsimt latiem.

(1992.gada 3.novembra likuma redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1992, nr.46/47/48).

  143.pants. Ceļu, dzelzceļa pārbrauktuvju un citu ceļa būvju

      uzturēšanas noteikumu pārkāpšana

(Izslēgts ar 1992.gada 11.marta likumu - Ziņotājs, 1992, nr.13/14).

  144.pants. Maģistrālo cauruļvadu aizsardzības noteikumu pārkāpšana

Par maģistrālo cauruļvadu aizsardzības noteikumu pārkāpšanu -

uzliek naudas sodu pilsoņiem līdz vienam tūkstotim rubļu un amatpersonām - līdz diviem tūkstošiem rubļu.

(Ar grozījumiem, kas izdarīti ar 1992.gada 3.novembra likumu - Ziņotājs, nr.46/47/48).

  145.pants. Radioiekārtu uzstādīšana un ekspluatācija bez

      attiecīgas reģistrācijas vai atļaujas

Par radiotranslācijas mezgla uzstādīšanu un ekspluatāciju, neatkarīgi no tā jaudas, bez attiecīgas reģistrācijas vai atļaujas (gadījumos, kad tā ir obligāta) -

uzliek naudas sodu amatpersonām līdz diviem tūkstošiem rubļu.

Par radiotranslācijas punkta uzstādīšanu un ekspluatāciju bez attiecīgas reģistrācijas vai atļaujas (gadījumos, kad tā ir obligāta) neatkarīgi no radiotranslācijas mezgla resorpiederības, no kura šis punkts ir uzstādīts,-

uzliek naudas sodu līdz piecsimt rubļiem.

(Ar grozījumiem, kas izdarīti ar 1992.gada 3.novembra likumu - Ziņotājs, nr.46/47/48).

       146.pants. Radioelektronisko   sakaru   līdzekļu, augstfrekvences
                  un      citu    radioviļņus     izstarojošu    iekārtu
                  (arī   kabeļtelevīzijas  raidītāju)   uzstādīšanas  un
                  lietošanas   noteikumu,   kā  arī  radioizstarojuma un
                  pieļaujamo radiotraucējumu normu pārkāpšana

Par radioelektronisko sakaru līdzekļu, augstfrekvences vai citu radioviļņus izstarojošu iekārtu (arī kabeļtelevīzijas raidītāju) uzstādīšanas vai lietošanas noteikumu, kā arī radioizstarojuma vai pieļaujamo radiotraucējumu normu pārkāpšanu -

uzliek naudas sodu līdz desmit tūkstošiem rubļu, konfiscējot izmantotos radioelektroniskos sakaru līdzekļus un citas iekārtas vai bez konfiskācijas.

Par tām pašām darbībām, ja tās atkārtoti izdarītas gada laikā pēc administratīvā soda uzlikšanas, -

uzliek naudas sodu no desmit tūkstošiem līdz piecpadsmit tūkstošiem rubļu, konfiscējot izmantotos radioelektroniskos sakaru līdzekļus un citas iekārtas.

(1993.gada 20.aprīļa likuma redakcijā - Ziņotājs, 993, nr.18/19).

       147.pants. Radio  un  televīzijas (arī kabeļtelevīzijas) programmu
                  izplatīšanai noteikto  valsts  tehnisko   standartu  un
                  normatīvu  pārkāpšana

Par radio vai televīzijas (arī kabeļtelevīzijas) programmu izplatīšanai noteikto valsts tehnisko standartu vai normatīvu pārkāpšanu -

uzliek naudas sodu līdz desmit tūkstošiem rubļu.

(1993.gada 20.aprīļa likuma redakcijā - Ziņotājs, 993, nr.18/19).

148.pants Sakaru līniju aizsardzības noteikumu pārkāpšana

Par sakaru līniju aizsardzības noteikumu pārkāpšanu, kā arī šo līniju normāla darba traucēšanu -

uzliek naudas sodu pilsoņiem līdz vienam tūkstotim rubļu un amatpersonām līdz diviem tūkstošiem rubļu.

(Ar grozījumiem, kas izdarīti ar 1992.gada 3.novembra likumu - Ziņotājs, 1992, nr.46/47/48).

  149.pants. Taksofonu, telefona kabīņu, naudas maiņas un pasta

      automātu, abonentskapju un abonentiekārtu bojāšana vai

      patvaļīga abonentiekārtu uzstādīšana

Par taksofonu, telefona kabīņu, naudas maiņas un pasta automātu, abonentskapju vai abonentiekārtu bojāšanu, kā arī par telefonu un papildierīču patvaļīgu uzstādīšanu un pārlikšanu -

uzliek naudas sodu līdz trim tūkstošiem rubļu.

(Ar grozījumiem, kas izdarīti ar 1992.gada 3.novembra likumu - Ziņotājs, 1992, nr.46/47/48).

                          Vienpadsmitā nodaļa
        ADMINISTRATĪVIE PĀRKĀPUMI CELTNIECĪBĀ, PILSOŅU DZĪVOKĻA
        TIESĪBU IEVĒROŠANĀ, DZĪVOKĻU UN KOMUNĀLAJĀ SAIMNIECĪBĀ
                           UN LABIEKĀRTOŠANĀ

  150.pants. Uzskaites kārtības, kā arī dzīvojamo māju un dzīvojamo

      telpu aizņemšanas termiņu pārkāpšana

Par tās kārtības pārkāpšanu, kādā ņem uzskaitē pilsoņus, kuriem nepieciešams uzlabot dzīvokļa apstākļus, noņem no uzskaites un piešķir dzīvojamās telpas, kā arī par dzīvojamo māju un dzīvojamo telpu aizņemšanai noteikto termiņu neievērošanu -

uzliek naudas sodu amatpersonām līdz piecsimt rubļiem.

(Ar grozījumiem, kas izdarīti ar 1990.gada 21.decembra likumu - Ziņotājs, 1991, nr.5/6).

150.1 pants. Neziņošana par dzīvojamo telpu atbrīvošanos

Dzīvokļu ekspluatācijas iestāžu vai valžu atbildīgajām amatpersonām, kas rajona (pilsētas) padomes norādītajā termiņā nav rakstveidā paziņojušas padomes noteiktajai institūcijai (amatpersonai) par dzīvojamo telpu atbrīvošanos, -

uzliek naudas sodu viena tūkstoša rubļu apmērā.

(1990.gada 21.decembra likuma redakcijā ar grozījumiem, kas izdarīti ar 1992.gada 3.novembra likumu - Ziņotājs, 1991, nr.5/6, 1992, nr.46/47/48).

  151.pants. Dzīvojamo telpu lietošanas noteikumu pārkāpšana

(Izslēgts ar 1990.gada 21.decembra likumu. - Ziņotājs, 1991, nr.5/6).

  152.pants. Patvaļīga celtniecība

Par patvaļīgu celtniecību vai ēku un būvju vai to piebūvju (virsbūvju) patvaļīgu pārbūvēšanu un pārplānošanu bez noteiktā kārtībā apstiprināta projekta, ko izdara amatpersona, neievērojot apstiprināto apdzīvoto vietu ģenerālo plānu vai plānojuma un apbūves, celtnieciskās zonēšanas un arhitektoniskā noformējuma projektu, kā arī par apstiprinātā projekta neievērošanu ēku un būvju izvietojumā un celtniecībā, pazemes komunikāciju un ietaišu ierīkošanā un par ēku un būvju vai piebūvju patvaļīgu nodošanu ekspluatācijā -

uzliek naudas sodu amatpersonām līdz trim tūkstošiem rubļu.

Par dzīvojamo māju, vasarnīcu, saimniecības ēku, garāžu, kā arī citu būvju patvaļīgu celtniecību vai fasāžu pārbūvi, ja nav atļaujas vai attiecīgi apstiprināta projekta vai ir būtiskas atkāpes no projekta, vai rupji pārkāptas celtniecības tehniskās normas, -

uzliek naudas sodu pilsoņiem līdz vienam tūkstotim rubļu.

(1990.gada 21.decembra likuma redakcijā - Ziņotājs, 1991, nr.5/6).

  152.1 pants. Vasaras dārza mājiņu celtniecības un kolektīvās

      dārzkopības organizēšanas noteikumu pārkāpšana

Par vasaras dārza mājiņu celtniecību bez attiecīgi saskaņota projekta -

uzliek naudas sodu pilsoņiem līdz vienam tūkstotim rubļu.

Par noteikumu pārkāpšanu, uzņemot dārzkopības sabiedrībās; par kolektīvajam dārzam iedalītā zemes gabala apgūšanu bez tā teritorijas organizēšanas un apbūves projekta vai neievērojot šo projektu; par atļaušanu celt vasaras dārza mājiņas bez attiecīgi saskaņota projekta vai neievērojot likumdošanā paredzētās normas, kas bija spēkā, uzsākot celtniecību, un šādu mājiņu pieņemšanu ekspluatācijā; par koplietošanas ēku un būvju celtniecību kolektīvā dārza teritorijā bez attiecīgi saskaņota projekta vai ar atkāpēm no tā; par celtniecības materiālu nelikumīgu izsniegšanu, transporta īdzekļu, mehānismu un darbaspēka nelikumīgu izmantošanu, kā arī nespecializētu celtniecības organizāciju iesaistīšanu dārzkopības sabiedrības objektu celtniecībā -

uzliek naudas sodu amatpersonām līdz trim tūkstošiem rubļu.

(APP 1985.gada 26.februāra dekrēta redakcijā ar grozījumiem, kas izdarīti ar 1990.gada 21.decembra un 1992.gada 3.novembra likumiem - Ziņotājs, 1985, nr.10, 1991, nr.5/6, 1992, nr.46/47/48).

  152.2 pants. Darba drošības noteikumu un būvnormatīvu pārkāpšana

      celtniecības objektos un būvindustrijas uzņēmumos

Par darba drošības noteikumu vai būvnormatīvu pārkāpšanu celtniecības objektos vai būvindustrijas uzņēmumos, kuri pakļauti valsts celtniecības inspekciju kontrolei, -

uzliek naudas sodu amatpersonām līdz trim tūkstošiem rubļu.

(1992.gada 11.jūlija likuma redakcijā - Ziņotājs, 1992, nr.29/31).

  152.3 pants. Valsts celtniecības inspekciju amatpersonu norādījumu

      nepildīšana

(Izslēgts ar 1994.gada 17.februāra likumu - Ziņotājs, 1994, nr.6).

  153.pants. Pilsētu un citu apdzīvoto vietu labiekārtošanas

      noteikumu pārkāpšana

(Izslēgts ar 1990.gada 21.decembra likumu - Ziņotājs, 1991, nr.5/6).

  154.pants. Apstādījumu bojāšana vai patvaļīga izciršana pilsētās

      un citās apdzīvotajās vietās

(Izslēgts ar 1990.gada 21.decembra likumu - Ziņotājs, 1991, nr.5/6).

                          Divpadsmitā nodaļa
               ADMINISTRATĪVIE PĀRKĀPUMI TIRDZNIECĪBĀ UN
                             FINANSU JOMĀ

  155.pants. Tirdzniecības, sabiedriskās ēdināšanas un maksas

      pakalpojumu noteikumu pārkāpšana

Par tirdzniecības, sabiedriskās ēdināšanas vai maksas pakalpojumu noteikumu pārkāpšanu -

uzliek naudas sodu no septiņdesmit pieciem līdz simt latiem.

Par tām pašām darbībām, ja tās izdarītas atkārtoti gada laikā pēc administratīvā soda piemērošanas, -

uzliek naudas sodu no simt līdz simt piecdesmit latiem.

(1990.gada 3.decembra likuma redakcijā ar grozījumiem, kas izdarīti ar 1993.gada 19.janvāra un 4.novembra likumiem - Ziņotājs, 1991, nr.15/16, 1993, nr.3/4, nr.33).

  155.1 pants. Preču uzskaites kārtības neievērošana

Par noteiktās preču saņemšanas (iepirkšanas) dokumentu noformēšanas un preču (pakalpojumu) uzskaites kārtības neievērošanu veikalos, sabiedriskās ēdināšanas uzņēmumos un citās tirdzniecības (pakalpojumu sniegšanas) vietās -

uzliek naudas sodu no simt līdz simt piecdesmit latiem.

Par tām pašām darbībām, ja tās saistītas ar jēlspirtu, spirtu vai alkoholiskajiem dzērienus, -

uzliek naudas sodu no divsimt līdz divsimt piecdesmit latiem.

(1993.gada 4.novembra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.33, 1994, nr.17).

  155.2 pants. Kases operāciju uzskaites kārtības neievērošana

Par noteiktās kases ieņēmumu un izdevumu reģistrēšanas (uzskaites) kārtības neievērošanu uzņēmumos, veikalos, sabiedriskās ēdināšanas uzņēmumos un citās tirdzniecības (pakalpojumu sniegšanas) vietās -

uzliek naudas sodu no simt līdz simt piecdesmit latiem.

Par tām pašām darbībām, ja tās izdarītas vietās, kur tirgo alkoholiskos dzērienus, -

uzliek naudas sodu no divsimt līdz divsimt piecdesmit latiem, konfiscējot tirdzniecības (realizācijas) vietās esošos alkoholiskos dzērienus.

(1993.gada 4.novembra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.33, 1994, nr.17).

       155.3  pants.   Alkoholisko   dzērienu   un   spirta  tirdzniecība
                       neatļautās vietās

Par alkoholisko dzērienu un spirta tirdzniecību neatļautās vietās -

uzliek naudas sodu no simt līdz simt piecdesmit latiem, konfiscējot tirdzniecības vietās esošos alkoholiskos dzērienus un spirtu.

Par tām pašām darbībām, ja tās izdarījusi persona, kura gada laikā jau administratīvi sodīta par šā panta pirmajā daļā paredzēto pārkāpumu, -

uzliek naudas sodu no simt piecdesmit līdz divsimt piecdesmit latiem, konfiscējot tirdzniecības vietās esošos alkoholiskos dzērienus un spirtu, vai piemēro administratīvo arestu uz laiku līdz piecpadsmit diennaktīm, konfiscējot tirdzniecības vietās esošos alkoholiskos dzērienus un spirtu.

(1993.gada 4.novembra likuma redakcijā - Ziņotājs, 1993, nr.33).

  155.4 pants. Tirdzniecība neatļautās vietās

Par tirdzniecību neatļautās vietās -

konfiscē tirdzniecībai neatļautajās vietās esošās preces.

(1994.gada 28.jūlija likuma redakcijā - Ziņotājs, 1993, nr.17).

  155.5 pants. Preču realizācijas termiņa neievērošana

Par tādu preču realizāciju, kurām izbeidzies noteiktais realizācijas termiņš vai kurām nav paredzētā marķējuma ar realizācijas beigu termiņa norādi, ja tāds noteikts ar likumu, ar Ministru kabineta vai citiem tirdzniecību reglamentējošiem normatīvajiem aktiem, -

uzliek naudas sodu no simt piecdesmit līdz divsimt piecdesmit latiem, konfiscējot šīs preces.

(1993.gada 4.novembra likuma redakcijā - Ziņotājs, 1993, nr.33).

  155.6 pants. Benzīna un dīzeļdegvielas tirdzniecība neatļautās

      vietās

Par benzīna un dīzeļdegvielas tirdzniecību neatļautās vietās - uzliek naudas sodu no simts līdz simt piecdesmit latiem, konfiscējot tirdzniecības vietās esošo benzīnu un dīzeļdegvielu.

Par tām pašām darbībām, ja tās izdarījusi persona, kura gada laikā jau administratīvi sodīta par šā panta pirmajā daļā paredzēto pārkāpumu,

- uzliek naudas sodu no simt piecdesmit līdz divsimt piecdesmit latiem, konfiscējot tirdzniecības vietās esošo benzīnu un dīzeļdegvielu, vai piemēro administratīvo arestu uz laiku līdz piecpadsmit diennaktīm, konfiscējot tirdzniecības vietās esošo benzīnu un dīzeļdegvielu.

(1994.gada 19.jūlija MK noteikumu nr.143 redakcijā - Ziņotājs, 1994, nr.16).

  156.pants. Noteiktās kārtības pārkāpšana tirdzniecībā

Par darījumu apliecinoša dokumenta (kvīts) neizsniegšanu klientiem mazumtirdzniecības, sadzīves pakalpojumu, valūtas maiņas vai sabiedriskās ēdināšanas uzņēmumos -

uzliek naudas sodu no pieciem līdz piecdesmit latiem.

Par tām pašām darbībām, ja tās izdarītas vietās, kur tirgo alkoholiskos dzērienus, -

uzliek naudas sodu no simt piecdesmit līdz divsimt piecdesmit latiem, konfiscējot tirdzniecības (realizācijas) vietās esošos alkoholiskos dzērienus.

Par patvaļīgu tirdzniecības atsākšanu mazumtirdzniecības uzņēmumos, kuru darbu noteiktā kārtībā pārtraukušas tam pilnvarotas institūcijas, -

uzliek naudas sodu no piecdesmit līdz simt latiem.

Par šā panta pirmajā un trešajā daļā minētajiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no simt līdz simt piecdesmit latiem, atņemot tiesības ieņemt noteiktus amatus vai atņemot tiesības uz zināma veida uzņēmējdarbību vai bez tā.

(1993.gada 19.janvāra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.3/4, 1994, nr.17).

  156.1 pants. Kases aparātu lietošanas noteikumu neievērošana

Par kases aparātu bojāšanu, bojātu kases aparātu izmantošanu, patvarīgu darba programmas maiņu vai citām darbībām, kas ir pretrunā ar kases aparātu lietošanas noteikumiem, -

uzliek naudas sodu no simt līdz simt piecdesmit latiem.

Par tām pašām darbībām, ja tās izdarītas vietās, kur tirgo alkoholiskos dzērienus, -

uzliek naudas sodu no simt piecdesmit līdz divsimt piecdesmit latiem, konfiscējot tirdzniecības (realizācijas) vietās esošos alkoholiskos dzērienus.

(1993.gada 4.novembra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.33, 1994, nr.17) .

  156.2 pants. Noteikumiem atbilstošu kases aparātu neuzstādīšana un

      neizmantošana

Par noteikumiem atbilstošu kases aparātu neuzstādīšanu un neizmantošanu kases un norēķinu operāciju veikšanai tirdzniecības, sabiedriskās ēdināšanas un sadzīves pakalpojumu uzņēmumos, citās tirdzniecības un pakalpojumu sniegšanas vietās, kur to nepieciešamību nosaka likumi vai attiecīgi lēmumi, kā arī valūtas maiņas punktos -

uzliek naudas sodu no simt līdz simt piecdesmit latiem.

Par tām pašām darbībām, ja tās izdarītas vietās, kur tirgo alkoholiskos dzērienus, -

uzliek naudas sodu no divsimt līdz divsimt piecdesmit latiem, konfiscējot tirdzniecības (realizācijas) vietās esošos alkoholiskos dzērienus.

(1993.gada 4.novembra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.33, 1994, nr.17).

  156.3 pants. Noteiktās norēķinu kārtības neievērošana

Par bezskaidras naudas norēķinu kārtības neievērošanu, ja tā noteikta ar likumu vai Ministru kabineta noteikumiem,

- uzliek naudas sodu no simt piecdesmit līdz divsimt piecdesmit latiem.

(1994.gada 28.jūlija likuma redakcijā - Ziņotājs, 1994, nr.17).

  157.pants. Šaujamieroču un munīcijas pārdošanas kārtības

      pārkāpšana

Tirdzniecības uzņēmumu (organizāciju) darbiniekiem par gludstobra medību šaujamieroču un to munīcijas pārdošanu pilsoņiem, uzņēmumiem, iestādēm un organizācijām, kam nav iekšlietu iestāžu atļaujas, -

uzliek naudas sodu no desmit līdz piecdesmit rubļiem.

Par tām pašām darbībām, ja tās izdarījusi persona, kura par šādu pārkāpumu gada laikā jau administratīvi sodīta, -

uzliek naudas sodu no trīsdesmit līdz simt rubļiem.

  158.pants. Noteiktās kārtības pārkāpšana maksas pakalpojumu

      sniegšanā

Par patvaļīgu maksas pakalpojumu atsākšanu pakalpojumu punktā, kura darbu noteiktā kārtībā pārtraukusi uz to pilnvarota valsts iestāde, -

uzliek naudas sodu no septiņiem tūkstošiem līdz desmit tūkstošiem rubļu.

(1990.gada 3.decembra likuma redakcijā ar grozījumiem, kas izdarīti ar 1991.gada 12.marta likumu - Ziņotājs, 1991, nr.15/16, nr.17/18).

       158.1  pants.   Vienotās   braukšanas  maksas  (tarifu)  patvaļīga
                       pārsniegšana taksometros

Taksometru vadītājiem par vienoto taksometru tarifu patvaļīgu pārsniegšanu, paaugstinātas braukšanas maksas pieprasīšanu un saņemšanu -

uzliek naudas sodu viena tūkstoša rubļu apmērā.

Par tām pašām darbībām, ja tās izdarījusi persona, kura gada laikā jau administratīvi sodīta par vienu no šā panta pirmajā daļā paredzētajiem pārkāpumiem, -

uzliek naudas sodu divu tūkstošu rubļu apmērā, uz trim gadiem atņemot tiesības nodarboties ar pasažieru pārvadāšanu.

(1991.gada 6.augusta likuma redakcijā - Ziņotājs, 1991, nr.33/34).

  159.pants. Izvairīšanās no nodokļu un tiem pielīdzināto maksājumu

      nomaksas

Par izvairīšanos no nodokļu vai tiem pielīdzināto maksājumu nomaksas, kā arī par ienākumu, peļņas vai citu ar nodokli apliekamo objektu slēpšanu (samazināšanu) -

uzliek naudas sodu līdz desmit tūkstošiem rubļu.

(1993.gada 20.aprīļa likuma redakcijā - Ziņotājs, 1993, nr.16/17).

  159.1 pants. Būvmateriālu iegūšanas kārtības pārkāpšana

(Izslēgts ar 1992.gada 3.novembra likumu - Ziņotājs, 1992, nr.46/47/48).

  160.pants. Sīkā spekulācija

(Izslēgts ar 1993.gada 19.janvāra likumu - Ziņotājs, 1993, nr.3/4).

       160.1  pants.  Atteikšanās  pieņemt  oficiālajā  apgrozībā  esošās
                      naudaszīmes

Par atteikšanos pieņemt oficiālajā apgrozībā esošās naudaszīmes kā likumīgus maksāšanas līdzekļus maksājumiem valsts un vietējos budžetos, samaksai par precēm un pakalpojumiem, izņemot gadījumus, kad Latvijas Republikas likumi un citi normatīvie akti nosaka citus maksāšanas līdzekļus, kā arī par oficiālajā apgrozībā esošās naudas noteiktās savstarpējās attiecības pārkāpšanu -

uzliek naudas sodu līdz septiņiem tūkstošiem rubļu.

Par tām pašām darbībām, ja tās izdarītas atkārtoti gada laikā pēc administratīvā soda piemērošanas, -

uzliek naudas sodu līdz desmit tūkstošiem rubļu, atņemot tiesības ieņemt noteiktus amatus vai atņemot tiesības uz zināma veida uzņēmējdarbību vai bez tā.

(1992.gada 18.jūnija likuma redakcijā - Ziņotājs, 1992, nr.27/28).

  161.pants. Maizes un citu pārtikas produktu izpirkšana valsts vai

      kooperatīvajos veikalos izbarošanai lopiem un mājputniem

(Izslēgts ar 1991.gada 12.marta likumu. - Ziņotājs, 1991, nr.17/18).

  162.pants. Nelikumīgas operācijas ar ārvalstu valūtu un maksājumu

      dokumentiem

(Izslēgts ar 1993.gada 19.janvāra likumu. - Ziņotājs, 1993, nr.3/4).

       163.pants. Maksājumu  dokumentu,  kurus iegūst par ārvalstu valūtu
                  bez   tiesībām   pārvērst   tos   atpakaļ  šajā valūtā,
                  nelikumīga pārdošana
 (Izslēgts ar 1993.gada 19.janvāra likumu. - Ziņotājs, 1993, nr.3/4).

       163.1  pants.   Dārgmetālu   un   dārgakmeņu   vai   tos  saturošo
                       izstrādājumu saņemšanas, izlietošanas,   uzskaites
                       un  glabāšanas noteikumu pārkāpšana

Par dārgmetālu un dārgakmeņu vai tos saturošo izstrādājumu saņemšanas, izlietošanas, uzskaites un glabāšanas noteikumu, kā arī noteikumu par to lūžņu un atkritumu savākšanu un nodošanu valsts fondā pārkāpšanu -

uzliek naudas sodu līdz trim tūkstošiem rubļu to uzņēmumu, iestāžu un organizāciju amatpersonām, kuri pārstrādā, pielieto un izmanto dārgmetālus un dārgakmeņus visos veidos vai tos saturošos izstrādājumus.

(APP 1986.gada 2.decembra dekrēta redakcijā ar grozījumiem, kas izdarīti ar 1992.gada 11.jūlija likumu - Ziņotājs, 1986, nr.50, 1992. nr.29/31).

  164.pants. Benzīna vai citu degvielu un eļļošanas materiālu

      nelikumīga izsniegšana vai iegādāšanās

(Izslēgts ar 1992.gada 3.novembra likumu - Ziņotājs, 1992, nr.46/47/48).

  164.1 pants. Preču vai pakalpojumu talonu, kartīšu vai citu zīmju

      nelikumīga izsniegšana

Speciāli pilnvarotām personām, kuras nelikumīgi izsniegušas vai realizējušas talonus, kartītes vai citas zīmes, kas dod tiesības pārvaldes vai pašvaldības institūciju noteiktajā kārtībā iegādāties preces vai saņemt pakalpojumus, ja nav izlaupīšanas vai amatnozieguma pazīmju, -

uzliek naudas sodu no simt līdz divsimt rubļiem.

Par tām pašām darbībām, ja tās izdarījusi persona, kura gada laikā jau administratīvi sodīta par vienu no šā panta pirmajā daļā paredzētajiem pārkāpumiem, -

uzliek naudas sodu no divsimt līdz piecsimt rubļiem.

(1991.gada 6.augusta likuma redakcijā - Ziņotājs, 1991, nr.33/34).

  165.pants. Mājamatniecības noteikumu pārkāpšana

(Izslēgts ar 1992.gada 3.novembra likumu - Ziņotājs, 1992, nr.46/47/48).

  165.1 pants. Izvairīšanās iesniegt deklarāciju par ienākumiem

(Izslēgts ar 1991.gada 12.marta likumu - Ziņotājs, 1991, nr.17/18).

  166.pants. Nodarbošanās ar individuālo darbu bez patenta vai

      reģistrācijas apliecības

Par nodarbošanos ar individuālo darbu bez patenta vai reģistrācijas apliecības -

uzliek naudas sodu līdz trim tūkstošiem rubļu.

(1992.gada 3.novembra likuma redakcijā - Ziņotājs, 1992, nr.46/47/48).

  166.1 pants. Tirdzniecības uzraudzības valsts komitejas vai Valsts

      ieņēmumu dienesta amatpersonu norādījumu nepildīšana

(Izslēgts ar 1994.gada 17.februāra likumu - Ziņotājs, 1994, nr.6).

                        Divpadsmitā "a" nodaļa
               ADMINISTRATĪVIE PĀRKĀPUMI UZŅĒMĒJDARBĪBĀ

  166.2 pants. Uzņēmējdarbība bez reģistrēšanas vai bez atļaujas

      (licences)

Par uzņēmējdarbības uzsākšanu bez reģistrēšanas vai speciālas atļaujas (licences), ja tās nepieciešamību nosaka likums, par uzņēmējdarbības turpināšanu pēc atļaujas (licences) atņemšanas, anulēšanas vai tās termiņa izbeigšanās, kā arī pēc uzņēmuma (uzņēmējsabiedrības) izslēgšanas no Latvijas Republikas Uzņēmumu reģistra, izņemot šā kodeksa 46.1.pantā minētos gadījumus, -

uzliek naudas sodu no divsimt līdz divsimt piecdesmit latiem, konfiscējot ar administratīvā pārkāpuma izdarīšanu saistītos rīkus un priekšmetus.

(1991.gada 12.marta likuma redakcijā ar grozījumiem, kas izdarīti ar 1993.gada 11.maija un 1994.gada 28.jūlija likumiem - Ziņotājs, 1991, nr.17/18, 1993, nr.20/21, 1994, nr.17).

       166.3  pants.   Ziņu   nesniegšana  Latvijas  Republikas  Uzņēmumu
                       reģistram  vai  to slēpšana no Latvijas Republikas
                       Uzņēmumu reģistra

Par reģistrējamo grozījumu vai uzņēmuma (uzņēmējsabiedrības) darbības izbeigšanas nepieteikšanu Latvijas Republikas Uzņēmumu reģistram un oficiālā laikrakstā -

uzliek naudas sodu no simt līdz divsimt latiem.

Par nepareizu ziņu sniegšanu Latvijas Republikas Uzņēmumu reģistram vai iesniedzamo ziņu slēpšanu no Latvijas Republikas Uzņēmumu reģistra, kā arī par dokumentu, parakstu paraugu nesniegšanu vai Latvijas Republikas Uzņēmumu reģistra amatpersonas likumīgo rīkojumu neizpildīšanu -

uzliek naudas sodu no simt piecdesmit līdz divsimt piecdesmit latiem.

(1991.gada 12.marta likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.17/18, 1994, nr.18).

  166.4 pants. Uzņēmējdarbības līdztiesības garantiju pārkāpšana

(Izslēgts ar Ministru kabineta 1994.gada 16.augusta noteikumiem nr.162 - Ziņotājs, 1994, nr.18).

       166.5  pants.  Algota  darbaspēka  pieņemšanas  un  nodarbināšanas
                      kārtības pārkāpšana

Par algota darbaspēka pieņemšanu vai nodarbināšanu uzņēmējdarbībā, pārkāpjot Latvijas Republikas likumos un valdības lēmumos noteikto kārtību,-

uzliek naudas sodu no piecsimt rubļiem līdz trim tūkstošiem rubļu.

(1991.gada 12.marta likuma redakcijā - Ziņotājs, 1991, nr.17/18).

  166.6 pants. Grāmatvedības un statistiskās informācijas noteikumu

      neievērošana

Par uzņēmumam, uzņēmējsabiedrībai, iestādei vai organizācijai likumos noteikto grāmatvedības kārtošanas nosacījumu, gada pārskatu un statistikas pārskatu sastādīšanas kārtības neievērošanu, gada pārskatu, statistikas pārskatu un statistiskās informācijas savlaicīgu neiesniegšanu vai nepilnīgu iesniegšanu attiecīgajām valsts institūcijām -

uzliek naudas sodu no simt līdz simt piecdesmit latiem.

Par izvairīšanos iesniegt šā panta pirmajā daļā norādīto informāciju vai dokumentus -

uzliek naudas sodu no simt piecdesmit līdz divsimt piecdesmit latiem.

(1994.gada 28.jūlija likuma redakcijā - Ziņotājs, nr.17).

       166.7  pants.   Darba  koplīguma  neslēgšana  un  darba  koplīguma
                       noteikumu neizpilde

Par atteikšanos vest oficiālas sarunas par darba koplīgumu vai slēgt saskaņotu darba koplīgumu, kā arī par koplīguma noteikumu rupju neizpildi-

uzliek naudas sodu no piecsimt rubļiem līdz pieciem tūkstošiem rubļu.

(1991.gada 12.marta likuma redakcijā - Ziņotājs, 1991, nr.17/18).

  166.8 pants. Apdrošināšanas noteikumu pārkāpšana

Par izvairīšanos no mantas obligātās apdrošināšanas vai par fiktīvu ziņu sniegšanu, izdarot mantas apdrošināšanu, -

izsaka brīdinājumu vai uzliek naudas sodu līdz piecsimt rubļiem.

(1991.gada 12.marta likuma redakcijā - Ziņotājs, 1991, nr.17/18).

                        Divpadsmitā "b" nodaļa
             ADMINISTRATĪVIE PĀRKĀPUMI PATĒRĒTĀJU TIESĪBU
                           AIZSARDZĪBAS JOMĀ

       166.9   pants.    Preču    un    maksas   pakalpojumu   kvalitātes
                         nenodrošināšana

Par tādu preču izgatavošanu vai realizāciju vai maksas pakalpojumu sniegšanu, kas neatbilst normatīvtehniskajos dokumentos vai līgumos izvirzītajām kvalitātes prasībām, bet, ja tādu nav, - parasti izvirzāmajām prasībām, izņemot gadījumus, kad pārdevējs vai maksas pakalpojumu sniedzējs informējis patērētāju par zemāku kvalitāti un patērētājs tai ir piekritis,-

uzliek naudas sodu no piecdesmit līdz divsimt piecdesmit latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 18.jūlija MK noteikumiem nr. 217 - Ziņotājs, 1993, nr.3/4).

       166.10  pants.  Kaitīgo  vielu  pieļaujamā  daudzuma  pārsniegšana
                       pārtikas precēs

Par tādu pārtikas preču izgatavošanu vai pārdošanu, kurās ķīmisko vielu vai elementu daudzums vai radiācijas līmenis pārsniedz valsts noteiktās normas, -

uzliek naudas sodu no divdesmit pieciem līdz divsimt piecdesmit latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 18.jūlija MK noteikumiem nr. 217 - Ziņotājs, 1993, nr.3/4).

       166.11 pants.  Preču  un  maksas  pakalpojumu  garantijas saistību
                      neizpildīšana

Par preču vai maksas pakalpojumu garantijas saistību neizpildīšanu, izņemot gadījumus, kad pārdevējs vai maksas pakalpojumu sniedzējs pierāda, ka patērētājs pārkāpis preces lietošanas vai maksas pakalpojuma izmantošanas noteikumus vai ka nelabvēlīgas sekas iestājušās nepārvaramas varas dēļ, -

uzliek naudas sodu no trim tūkstošiem līdz astoņiem tūkstošiem rubļu.

(1993.gada 19.janvāra likuma redakcijā - Ziņotājs, 1993, nr.3/4).

       166.12 pants.  Informācijas  nesniegšana  attiecībā  uz  preci  un
                      maksas  pakalpojumiem,   nepilnīgas  un  nepatiesas
                      informācijas sniegšana

Par likumā noteiktās informācijas nesniegšanu attiecībā uz preci vai maksas pakalpojumiem, kā arī par tās nepilnīgu sniegšanu vai nepatiesas informācijas sniegšanu -

uzliek naudas sodu no divdesmit pieciem līdz divsimt piecdesmit latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 18.jūlija MK noteikumiem nr. 217 - Ziņotājs, 1993, nr.3/4).

  166.13 pants. Reklāmas ierobežojumi

Par reklāmu, kas maldina vai var maldināt patērētāju par izgatavotāju, preču kvalitāti un to sastāvu, līguma noteikumiem, garantijas saistībām vai citiem rādītājiem, kā arī par reklāmu, kas diskreditē, aizskar vai nepamatoti kritizē citu izgatavotāju, -

uzliek naudas sodu no divdesmit pieciem līdz divsimt piecdesmit latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 18.jūlija MK noteikumiem nr. 217 - Ziņotājs, 1993, nr.3/4).

       166.14  pants.   Preču   un  maksas  pakalpojumu  drošuma  prasību
                        neievērošana

Par normatīvtehniskajos dokumentos, līgumos vai attiecīgi pilnvarotu valsts iestāžu (tehniskās uzraudzības, medicīnas, sanitārhigiēnisko, apkārtējās vides aizsardzības un citu iestāžu) apstiprinātajos normatīvos noteikto preču vai maksas pakalpojumu drošuma prasību neievērošanu -

uzliek naudas sodu no simt līdz divsimt piecdesmit latiem.

Par viltotu vai normatīvi tehnisko dokumentu prasībām neatbilstošu alkoholisko dzērienu uzglabāšanu vai tirdzniecību -

uzliek naudas sodu līdz divsimt piecdesmit latu, konfiscējot uzglabāšanas vai tirdzniecības (realizācijas) vietās esošos attiecīgā veida (nosaukuma) alkoholiskos dzērienus.

(1993.gada 19.janvāra likuma redakcijā ar grozījumiem, kas izdarīti ar 1994.gada 28.jūlija likumu un 1995.gada 18.jūlija MK noteikumiem nr.217 - Ziņotājs, 1993, nr.3/4, 1994, nr.3).

       166.15 pants.  Sertifikācijai  pakļauto  preču  nenodrošināšana ar
                      sertifikātiem un to realizēšana bez sertifikātiem

Par sertifikācijai pakļauto preču nenodrošināšanu ar sertifikātiem vai to realizēšanu bez sertifikātiem (izņemot ārstniecības līdzekļu realizēšanu bez kvalitātes sertifikāta katrai noteiktai sērijai) -

uzliek naudas sodu no divdesmit pieciem līdz piecdesmit latiem.

Par alkoholisko dzērienu uzglabāšanu bez to kvalitāti apliecinošiem dokumentiem un atbilstoša marķējuma realizācijas vietās un ar tām saistībā esošajās telpās, kā arī par atbilstoši noteikumiem nemarķētu alkoholisko dzērienu realizāciju vai nodošanu realizācijai -

uzliek naudas sodu no divsimt līdz divsimt piecdesmit latiem, konfiscējot alkoholiskos dzērienus.

(1993.gada 19.janvāra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.3/4, 1994, nr.3).

       166.16    pants.    Jaunu    (modernizētu)    preču    ekspertīzes
                           nenodrošināšana

Par sertifikācijai pakļautu jaunu (modernizētu) preču kvalitātes, drošuma un derīguma ekspertīzes nenodrošināšanu, kā arī jaunas preces izlaidi bez pozitīva ekspertīzes atzinuma -

uzliek naudas sodu no no divdesmit pieciem līdz piecdesmit latiem.

Par tām pašām darbībām, ja tās saistītas ar alkoholiskajiem dzērieniem,-

uzliek naudas sodu amatpersonām no divsimt līdz divsimt piecdesmit latiem, konfiscējot ražošanas vietā esošos attiecīgā veida vai nosaukuma (receptūras) alkoholiskos dzērienus.

(1993.gada 19.janvāra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.3/4, 1994, nr.3).

       166.17 pants.  Preču  (pakalpojumu)  zīmes  izmantošanas noteikumu
                      pārkāpšana

Par noteiktā kārtībā reģistrētās preču (pakalpojumu) zīmes izmantošanas noteikumu pārkāpšanu -

uzliek naudas sodu no divdesmit pieciem līdz divsimt piecdesmit latiem.

(1993.gada 19.janvāra likuma redakcijā ar grozījumiem, kas izdarīti ar 1995.gada 18.jūlija MK noteikumiem nr.217 - Ziņotājs, 1993, nr.3/4.)

                        Divpadsmitā "c" nodaļa
      ADMINISTRATĪVIE PĀRKĀPUMI, KAS VĒRSTI PRET MONOPOLDARBĪBAS
                IEROBEŽOŠANU UN KONKURENCES VEICINĀŠANU

  166.18 pants. Informācijas nesniegšana vai nepatiesas informācijas

      sniegšana Latvijas Republikas Ministru Padomes

      Monopoldarbības uzraudzības komitejai

(Izslēgts ar 1994.gada 17.februāra likumu - Ziņotājs, nr.6).

       166.19  pants.  Attiecībā  uz  monopoldarbības  vai  pretlikumīgas
                       konkurences pārtraukšanu rīkojuma nepildīšana
 (Izslēgts ar 1994.gada 17.februāra likumu - Ziņotājs, nr.6).

       166-20.pants.  Tabakas   izstrādājumu   realizācija  bez  noteiktā
                      marķējuma

Par tabakas izstrādājumu uzglabāšanu (atrašanos) tirdzniecības (realizācijas) vietās, bet mazumtirdzniecībā - arī ar tām iekšējā saistībā esošajās telpās - bez atbilstoša (piederīga) marķējuma, kā arī par atbilstoši noteikumiem nemarķētu tabakas izstrādājumu realizāciju, nodošanu realizācijai (vai uz citiem nosacījumiem) -

- uzliek naudas sodu amatpersonām no simts līdz simt piecdesmit latiem, konfiscējot tabakas izstrādājumus, kas atrodas tirdzniecības (realizācijas) vietās, bet mazumtirdzniecībā - arī ar tām iekšējā saistībā esošajās telpās.

Par tām pašām darbībām, ja tās izdarījusi persona, kura gada laikā jau administratīvi sodīta par šā panta pirmajā daļā paredzēto pārkāpumu,

- uzliek naudas sodu no simt piecdesmit līdz divsimt piecdesmit latiem, konfiscējot tirdzniecības (realizācijas) vietās esošos tabakas izstrādājumus, vai piemēro administratīvo arestu uz laiku līdz piecpadsmit diennaktīm, konfiscējot tirdzniecības (realizācijas) vietās esošos tabakas izstrādājumus.

(Ministru kabineta 1994.gada 19.jūlija noteikumiem nr.144 redakcijā - Ziņotājs, 1994, nr.16.)

                          Trīspadsmitā nodaļa
                ADMINISTRATĪVIE PĀRKĀPUMI, KAS APDRAUD
                          SABIEDRISKO KĀRTĪBU

  167.pants. Sīkais huligānisms

Par sīko huligānismu, tas ir, lamāšanos ar necenzētiem vārdiem sabiedriskās vietās, apvainojošu uzmākšanos pilsoņiem un citām tamlīdzīgām darbībām, kas traucē sabiedrisko kārtību un pilsoņu mieru, -

uzliek naudas sodu no piecsimt rubļiem līdz pieciem tūkstošiem rubļu vai soda ar labošanas darbiem uz laiku no viena līdz diviem mēnešiem, ieturot divdesmit procentus no izpeļņas, bet, ja pēc lietas apstākļiem un ievērojot pārkāpēja personību šo sodu piemērošana tiek atzīta par nepietiekamu, - ar administratīvo arestu uz laiku līdz piecpadsmit diennaktīm.

(Ar grozījumiem, kas izdarīti ar 1992.gada 3.novembra likumu - Ziņotājs, 1992, nr.46/47/48).

  168.pants. Šaušana ar šaujamieroci apdzīvotajās vietās un vietās,

      kas nav tam ierādītas, vai pārkāpjot noteikto kārtību

Par šaušanu ar šaujamieroci apdzīvotajās vietās un vietās, kas nav tam ierādītas, kā arī šim nolūkam speciāli ierādītajās vietās, bet pārkāpjot noteikto kārtību, -

uzliek naudas sodu no divdesmit līdz piecdesmit rubļiem, konfiscējot ieroci un munīciju vai bez konfiskācijas.

  169.pants. Mājās gatavotu stipru alkoholisko dzērienu iegādāšanās

(Izslēgts ar 1993.gada 19.janvāra likumu - Ziņotājs, 1993, nr.3/4).

  169.1 pants. Mājās gatavota vīna, kas nav uzskatāms par stipru

      alkoholisko dzērienu, pārdošana

(Izslēgts ar 1993.gada 19.janvāra likumu - Ziņotājs, 1993, nr.3/4).

       169.2  pants.   Stipru  alkoholisko  dzērienu  izgatavošana  mājas
                       apstākļos vai šo dzērienu glabāšana
 (Izslēgts ar 1993.gada 19.janvāra likumu - Ziņotājs, 1993, nr.3/4).

  170.pants. Alkoholisko dzērienu lietošana ražošanā

(Izslēgts ar 1993.gada 19.janvāra likumu - Ziņotājs, 1993, nr.3/4).

       171.pants.  Alkoholisko   dzērienu   vai  citu  apreibinošo  vielu
                   lietošana    sabiedriskās     vietās    un   atrašanās
                   sabiedriskās  vietās reibuma stāvoklī

Par alkoholisko dzērienu vai citu apreibinošo vielu lietošanu sabiedriskās vietās, izņemot vietas, kurās alkoholisko dzērienu lietošanu atļāvusi pašvaldība, vai par atrašanos sabiedriskās vietās tādā reibuma stāvoklī, kas aizskar cilvēka cieņu, -

izsaka brīdinājumu vai uzliek naudas sodu līdz trim tūkstošiem rubļu.

Par tām pašām darbībām, ja tās izdarītas atkārtoti gada laikā pēc administratīvā soda piemērošanas, -

uzliek naudas sodu no trim tūkstošiem līdz pieciem tūkstošiem rubļu, bet izņēmuma gadījumos, ja pēc lietas apstākļiem un ievērojot pārkāpēja personību šā soda piemērošana tiek atzīta par nepietiekamu, - piemēro administratīvo arestu uz laiku līdz piecpadsmit diennaktīm.

(1993.gada 19.janvāra likuma redakcijā - Ziņotājs, 1993, nr.3/4).

  172.pants. Nepilngadīgā novešana līdz dzēruma stāvoklim

Par nepilngadīgā novešanu līdz dzēruma stāvoklim, ko izdara vecāki vai citas personas,-

uzliek naudas sodu no viena tūkstoša līdz trim tūkstošiem rubļu.

(APP 1985.gada 31.oktobra dekrēta redakcijā ar grozījumiem, kas izdarīti ar 1992.gada 3.novembra likumu - Ziņotājs, 1985, nr.45, 1992, nr.46/47/48).

  173.pants. Bērnu audzināšanas un izglītošanas pienākumu

      nepildīšana

Par nepilngadīgu bērnu audzināšanas un izglītošanas pienākumu nepildīšanu, ko izdarījuši vecāki vai personas, kas viņus aizstāj, -

vecākiem vai personām, kas viņus aizstāj, izsaka brīdinājumu vai uzliek naudas sodu līdz piecdesmit latiem.

Par tādu pašu nodarījumu, ja tā rezultātā nepilngadīgais vecumā līdz 16 gadiem izdarījis sīko huligānismu vai lietojis narkotiskās vielas bez ārsta atļaujas, vai atradies sabiedriskā vietā dzērumā, -

vecākiem vai personām, kas viņus aizstāj, izsaka brīdinājumu vai uzliek naudas sodu līdz astoņdesmit latiem.

(1994.gada 28.jūlija likuma redakcijā - Ziņotājs, nr.17).

  173.1 pants. Azartspēles

(Izslēgts ar 1993.gada 19.janvāra likumu - Ziņotājs, 1993, nr.3/4).

  174.pants. Videoierakstu materiālu nelikumīga izplatīšana

(Izslēgts ar 1993.gada 19.janvāra likumu - Ziņotājs, 1993, nr.3/4).

  174.1 pants. Nodarbošanās ar prostitūciju

Par nodarbošanos ar prostitūciju -

izsaka brīdinājumu vai uzliek naudas sodu līdz trīsdesmit latiem.

Par tām pašām darbībām, ja tās izdarītas atkārtoti gada laikā pēc administratīva soda piemērošanas, -

uzliek naudas sodu līdz simt latiem.

(APP 1987.gada 12.jūnija dekrēta redakcijā ar grozījumiem, kas izdarīti ar 1995.gada 22.aprīļa MK noteikumiem nr.112 - Ziņotājs, 1987, nr.25).

  174.2 pants. Uzmākšanās ārvalstu pilsoņiem, lai no viņiem iegūtu

      mantas

Par sabiedriskās kārtības pārkāpšanu, kas izpaudusies kā uzmākšanās ārvalstu pilsoņiem, lai pirktu, mainītu vai citādi iegūtu no viņiem mantas,-

izsaka brīdinājumu vai uzliek naudas sodu līdz simt rubļiem, konfiscējot iegūtās mantas vai bez konfiskācijas.

Par tām pašām darbībām, ja tās izdarītas atkārtoti gada laikā pēc administratīvā soda piemērošanas, -

uzliek naudas sodu līdz divsimt rubļiem, konfiscējot iegūtās mantas.

(APP 1987.gada 12.jūnija dekrēta redakcijā - Ziņotājs, 1987, nr.25).

       174.3  pants.  Sapulču,  mītiņu,  ielu  gājienu  un  demonstrāciju
                      organizēšanas un norises kārtības pārkāpšana

Par sapulču, mītiņu, ielu gājienu un demonstrāciju noteiktās organizēšanas vai norises kārtības pārkāpšanu -

izsaka brīdinājumu vai uzliek naudas sodu līdz trim tūkstošiem rubļu, bet gadījumos, ja pēc lietas apstākļiem un ievērojot pārkāpēja personību šo sodu piemērošana tiek atzīta par nepietiekamu, piemēro administratīvo arestu uz laiku līdz piecpadsmit diennaktīm.

Par tām pašām darbībām, ja tās izdarītas atkārtoti gada laikā pēc administratīvā soda piemērošanas vai tās izdarījis sapulces, mītiņa, ielu gājiena vai demonstrācijas organizators, -

uzliek naudas sodu līdz pieciem tūkstošiem rubļu vai soda ar labošanas darbiem uz laiku no viena līdz diviem mēnešiem, ieturot divdesmit procentus no izpeļņas, vai piemēro administratīvo arestu uz laiku līdz piecpadsmit diennaktīm.

(APP 1988.gada 29.jūlija dekrēta redakcijā ar grozījumiem, kas izdarīti ar 1992.gada 3.novembra likumu - Ziņotājs, 1988, nr.31, 1992, nr.46/47/48).

                          Četrpadsmitā nodaļa
            ADMINISTRATĪVIE PĀRKĀPUMI, KAS APDRAUD NOTEIKTO
                           PĀRVALDES KĀRTĪBU

  175.pants. Ļaunprātīga nepakļaušanās policijas darbinieka vai

      zemessarga likumīgam rīkojumam vai prasībai

Par ļaunprātīgu nepakļaušanos policijas darbinieka vai zemessarga, kā arī karavīra likumīgajam rīkojumam vai prasībai, kad viņi izpilda sabiedriskās kārtības sargāšanas vai dienesta pienākumus, -

uzliek naudas sodu līdz divdesmit pieciem latiem vai soda ar labošanas darbiem uz laiku no viena līdz diviem mēnešiem, ieturot divdesmit procentus no izpeļņas, bet, ja pēc lietas apstākļiem un ievērojot pārkāpēja personību šo sodu piemērošana tiek atzīta par nepietiekamu, - ar administratīvo arestu un laiku līdz piecpadsmit diennaktīm.

(Ar grozījumiem, kas izdarīti ar APP 1988.gada 29.jūlija dekrētu un ar 1992.gada 3.novembra un 1994.gada 28.jūlija likumiem - Ziņotājs, 1988, nr.31, 1992, nr.46/47/48, 1994, nr.17).

  175.1 pants. Necieņa pret izziņas, izmeklēšanas un prokuratūras

      iestādēm

Par necieņu pret izziņas, izmeklēšanas vai prokuratūras iestādēm, kas izpaudusies kā liecinieka, cietušā, civilprasītāja vai civilatbildētāja, kā arī cietušā, civilprasītāja vai civilatbildētāja pārstāvju, likumiskā pārstāvja, eksperta, speciālista, tulka vai pieaicinātā neierašanās bez attaisnojoša iemesla pēc izziņas izdarītāja, izmeklētāja vai prokurora aicinājuma, -

uzliek naudas sodu līdz pieciem tūkstošiem rubļu.

(1993.gada 5.janvāra likuma redakcijā - Ziņotājs, 1993, nr.3/4).

  175.2 pants. Kontroles, uzraudzības vai izmeklēšanas funkcijas

      realizējošo valsts institūciju amatpersonu likumīgo

      prasību neizpildīšana

Par kontroles, uzraudzības vai izmeklēšanas funkcijas realizējošo valsts institūciju amatpersonu likumīgo prasību savlaicīgu neizpildīšanu -

uzliek naudas sodu līdz divisimti piecdesmit latiem.

(1994.gada 17.februāra likuma redakcijā -Ziņotājs, 1994, nr.6).

  176.pants. Patvarība

Par patvarību, tas ir, kādas darbības izdarīšanu patvaļīgi, apejot likumā noteikto kārtību, ja šīs darbības tiesiskumu apstrīd cita persona, valsts vai sabiedriskais uzņēmums, iestāde vai organizācija, ja šī patvarība nav saistīta ar ievērojama zaudējuma nodarīšanu, -

uzliek naudas sodu līdz vienam tūkstotim rubļu.

(Ar grozījumiem, kas izdarīti ar 1990.gada 21.decembra likumu - Ziņotājs, 1991, nr.5/6).

  177.pants. Administratīvās uzraudzības noteikumu pārkāpšana

Par administratīvās uzraudzības noteikumu pārkāpšanu, ja to izdarījušas personas, kurām tā noteikta, -

uzliek naudas sodu līdz diviem tūkstošiem rubļu.

(Ar grozījumiem, kas izdarīti ar 1992.gada 3.novembra likumu - Ziņotājs, 1992, nr.46/47/48).

  178.pants. Vielu, izstrādājumu un priekšmetu nelikumīga nodošana

      personām, kuras ievietotas iepriekšējā apcietinājuma

      vietās, brīvības atņemšanas vietās vai citās no

      sabiedrības izolējošās vietās, vai vielu, izstrādājumu

      un priekšmetu nelikumīga saņemšana no tām

Par naudas, pārtikas produktu, alkoholisko dzērienu, kā arī citu vielu, izstrādājumu un priekšmetu nelikumīgu, no pārbaudes noslēptu nodošanu vai nodošanas mēģinājumu jebkurā veidā personām, kuras ievietotas aizturēto turēšanas vietās, iepriekšējā apcietinājuma vietās, brīvības atņemšanas vietās, ārstnieciskajos darba profilaktorijos, audzināšanas darba profilaktorijos vai ārstnieciskajos audzināšanas profilaktorijos, -

soda ar labošanas darbiem uz laiku līdz diviem mēnešiem, ieturot divdesmit procentus no izpeļņas, vai ar naudas sodu līdz vienam tūkstotim piecsimt rubļiem, konfiscējot šīs vielas, izstrādājumus un priekšmetus.

Par vielu, izstrādājumu un priekšmetu nelikumīgu saņemšanu no personām, kuras ievietotas šā panta pirmajā daļā norādītajās iestādēs un kurām šo vielu, izstrādājumu un priekšmetu glabāšana un lietošana ir aizliegta, -

uzliek naudas sodu līdz vienam tūkstotim rubļu, konfiscējot šīs vielas, izstrādājumus un priekšmetus.

(Ar grozījumiem, kas izdarīti ar APP 1986.gada 25.decembra dekrētu un 1992.gada 3.novembra likumu - Ziņotājs, 1986, nr.52, 1992, nr.46/47/48).

  179.pants. Ugunsdrošības noteikumu pārkāpšana vai nepildīšana

Par noteiktā kārtībā apstiprinātu noteikumu, normu un standartu pārkāpšanu, kuri paredz ugunsgrēka novēršanu, cilvēku drošības garantēšanu ugunsgrēka izcelšanās gadījumā, tautsaimniecības objektu un apdzīvoto vietu nodrošināšanu ar ugunsdrošības līdzekļiem un ugunsdzēsības tehniku, kā arī par citu ugunsdrošības noteikumu un normu pārkāpšanu -

uzliek naudas sodu no pieciem latiem līdz divsimt latiem.

Par valsts ugunsdrošības uzraudzības iestāžu lēmuma nepildīšanu pārtraukt uzņēmuma, ražošanas iecirkņa, agregāta darbu vai arī aizlieguma nepildīšanu ekspluatēt ēkas, būves un telpas, kas ir ugunsnedrošā stāvoklī,-

uzliek naudas sodu no piecdesmit latiem līdz divsimt piecdesmit latiem.

(Ar grozījumiem, kas izdarīti ar APP 1986.gada 2.decembra dekrētu un 1990.gada 21.decembra, 1992.gada 11.jūlija likumiem un 1995.gada 22.aprīļa MK noteikumiem nr.112 - Ziņotājs, 1986, nr.50, 1991, nr.5/6, 1992, nr.29/31).

  180.pants. Poligrāfijas un zīmogu un gravējumu uzņēmumu

      nodibināšanas, pavairošanas tehnikas iegādāšanās,

      realizācijas, izmantošanas, uzskaites un glabāšanas

      noteikumu pārkāpšana

(Izslēgts ar 1992.gada 3.novembra likumu - Ziņotājs, 1992, nr.46/47/48).

  181.pants. Šaujamieroču un munīcijas iegādāšanās, glabāšanas,

      nodošanas, pārdošanas un pārvadāšanas noteikumu

      pārkāpšana, ko izdarījuši pilsoņi

Par gludstobra medību šaujamieroču iegādāšanos, glabāšanu, nodošanu citām personām vai pārdošanu, ko izdarījuši pilsoņi bez iekšlietu iestāžu atļaujas, -

uzliek naudas sodu no desmit līdz trīsdesmit rubļiem, konfiscējot ieročus vai bez konfiskācijas.

Par tām pašām darbībām, ja tās izdarījusi persona, kurai gada laikā jau piemērots administratīvais sods par vienu no šā panta pirmajā daļā norādītajiem pārkāpumiem, -

uzliek naudas sodu no divdesmit līdz piecdesmit rubļiem, konfiscējot ieroci.

Par gludstobra medību ieroču un vītņstobra šaujamieroču un munīcijas glabāšanas un pārvadāšanas noteikumu pārkāpšanu, ko izdarījuši pilsoņi, kuriem ir iekšlietu iestāžu atļauja ieroča glabāšanai, -

izsaka brīdinājumu vai uzliek naudas sodu no pieciem līdz divdesmit rubļiem, vai atsavina pret atlīdzību ieroci un munīciju.

Par tām pašām darbībām, ja tās izdarījusi persona, kura gada laikā jau administratīvi sodīta par vienu no šā panta trešajā daļā paredzētajiem pārkāpumiem, -

uzliek naudas sodu no desmit līdz trīsdesmit rubļiem, konfiscējot ieroci un munīciju vai bez konfiskācijas.

  182.pants. Šaujamieroču reģistrācijas (pārreģistrācijas) termiņu

      vai noteikumu pārkāpšana, ko izdarījuši pilsoņi

Par šaujamieroča reģistrācijas (pārreģistrācijas) termiņu neievērošanu vai noteikumu pārkāpšanu par tā reģistrēšanu iekšlietu iestādēs, mainot dzīvesvietu, -

izsaka brīdinājumu vai uzliek naudas sodu pilsoņiem no pieciem līdz divdesmit rubļiem.

  183.pants. Šaujamieroču un munīcijas glabāšanas vai pārvadāšanas

      noteikumu pārkāpšana, ko izdarījuši uzņēmumu, iestāžu

      un organizāciju darbinieki, kā arī šo ieroču

      izmantošana tiem neparedzētiem mērķiem

Par šaujamieroču un munīcijas glabāšanas vai pārvadāšanas noteikumu pārkāpšanu, kā arī par šaujamieroču un munīcijas izmantošanu tiem neparedzētiem mērķiem, ko izdarījuši uzņēmumu, iestāžu un organizāciju darbinieki, kuri atbildīgi par to saglabāšanu,-

uzliek naudas sodu no desmit līdz piecdesmit rubļiem.

Par tām pašām darbībām, ja tās izdarījusi persona, kura gada laikā jau administratīvi sodīta par vienu no šā panta pirmajā daļā paredzētajiem pārkāpumiem, -

uzliek naudas sodu no trīsdesmit līdz simt rubļiem.

  184.pants. Izvairīšanās no gludstobra medību šaujamieroču un

      munīcijas realizēšanas

Par izvairīšanos no gludstobra medību šaujamieroču un munīcijas realizēšanas, ko izdarījuši pilsoņi, kuriem iekšlietu iestādes anulējušas atļauju to glabāšanai sakarā ar izstāšanos vai izslēgšanu no mednieku biedrībām, -

uzliek naudas sodu no pieciem līdz divdesmit rubļiem, atsavinot pret atlīdzību ieroci un munīciju.

  185.pants. Karatē mācīšanas noteikumu pārkāpšana

Par noteikumu pārkāpšanu, kuri jāievēro, dibinot sporta karatē sekcijas un uzņemot tajās pilsoņus, vai sporta noteikumos aizliegtu paņēmienu mācīšanu sekcijās, kā arī par patvaļīgu, bez attiecīgu iestāžu atļaujas, karatē paņēmienu mācīšanu -

uzliek naudas sodu līdz piecdesmit rubļiem.

  186.pants. Dzīvošana bez pases vai bez pierakstīšanās

Par dzīvošanu bez pases vai ar nederīgu pasi, kā arī par dzīvošanu bez pierakstīšanās vai reģistrācijas pilsoņiem, kuriem jābūt pasei, -

uzliek naudas sodu līdz simt rubļiem.

(Ar grozījumiem, kas izdarīti ar 1990.gada 21.decembra likuma redakcijā - Ziņotājs, 1991, nr.5/6).

  187.pants. Tīša pases bojāšana vai pazaudēšana aiz neuzmanības

Par tīšu pases bojāšanu, kā arī par nolaidīgu pases glabāšanu, kā rezultātā pase pazaudēta, -

uzliek naudas sodu līdz simt rubļiem.

(Ar grozījumiem, kas izdarīti ar 1990.gada 21.decembra likuma redakcijā - Ziņotājs, 1991, nr.5/6).

  187.1 pants. Diplomātiskās pases nenodošana glabāšanā

Par diplomātiskās pases nenodošanu glabāšanā Latvijas Republikas Ārlietu ministrijā likumā noteiktajā termiņā -

uzliek naudas sodu līdz simt latiem.

(1994.gada 28.jūlija likuma redakcijā - Ziņotājs, nr.17).

  188.pants. Pieļaušana pilsoņiem dzīvot bez pases vai

      pierakstīšanās

Par pieļaušanu pilsoņiem dzīvot bez pases, ar nederīgu pasi, bez pierakstīšanās vai bez reģistrācijas attiecīgajā pilsētā vai pagastā, kā arī par citām darbībām, ar kurām tiek pārkāpta kārtība, kas noteikta iedzīvotāju skaita nepamatota mehāniskā pieauguma pārtraukšanai, ko izdara persona, kas atbild par pasu sistēmas noteikumu ievērošanu, kā arī par to, ka pilsoņi atļauj viņu aizņemtajās dzīvojamās telpās dzīvot personām bez pases, pierakstīšanās vai reģistrācijas attiecīgajā pilsētā vai pagastā, -

uzliek naudas sodu pilsoņiem līdz piecsimt rubļiem un amatpersonām - līdz vienam tūkstotim rubļu.

(1990.gada 21.decembra likuma redakcijā ar grozījumiem, kas izdarīti 1992.gada 3.novembra likumu - Ziņotājs, 1991, nr.5/6, 1992, nr.46/47/48).

189.pants. Pieņemšana darbā bez pases vai pierakstīšanās

Par tādu pilsoņu pieņemšanu darbā, kas dzīvo bez pases, ar nederīgu pasi vai bez pierakstīšanās Latvijas Republikā, kā arī par citām darbībām, ar kurām tiek pārkāpta kārtība, kas noteikta iedzīvotāju skaita nepamatota mehāniskā pieauguma pārtraukšanai, uzņēmumu, iestāžu un organizāciju amatpersonām -

(1990.gada 21.decembra likuma redakcijā - Ziņotājs, 1991, nr.5/6).

190.pants. Pases nelikumīga atņemšana vai pieņemšana ķīlā

Par pasu nelikumīgu atņemšanu pilsoņiem, kā arī par pasu pieņemšanu ķīlā -

uzliek naudas sodu amatpersonām līdz simt rubļiem.

(Ar grozījumiem, kas izdarīti ar 1990.gada 21.decembra likuma redakcijā - Ziņotājs, 1991, nr.5/6).

       190.1  pants.   Nelikumīgas   darbības   attiecībā   pret   valsts
                       apbalvojumiem
 (Izslēgts ar 1992.gada 7.aprīļa likumu - Ziņotājs, 1992, nr.18/19).

  190.2 pants. Izvairīšanās no reģistrēšanās Latvijas Republikas

      Pilsonības un imigrācijas departamenta nodaļās

Personām, kurām likumā noteiktajā kārtībā ir obligāti jāreģistrējas Latvijas Republikas Pilsonības un imigrācijas departamenta nodaļās, bet kuras izvairās no reģistrēšanās, -

uzliek naudas sodu no viena tūkstoša līdz diviem tūkstošiem rubļu.

(1992.gada 7.aprīļa likuma redakcijā ar grozījumiem, kas izdarīti ar 1992.gada 3.novembra likumu - Ziņotājs, 1992, nr.18/19, nr.46/47/48).

       190.3  pants.  Iedzīvotāju  reģistrā  iekļaujamo  ziņu  savlaicīga
                      nepaziņošana  Latvijas   Republikas  Pilsonības  un
                      imigrācijas  departamenta nodaļām

Ziņu devējiem par Iedzīvotāju reģistrā iekļaujamo ziņu savlaicīgu nepaziņošanu Latvijas Republikas Pilsonības un imigrācijas departamenta nodaļām -

uzliek naudas sodu no viena tūkstoša līdz diviem tūkstošiem rubļu.

(1992.gada 7.aprīļa likuma redakcijā ar grozījumiem, kas izdarīti ar 1992.gada 3.novembra likumu - Ziņotājs, 1992, nr.18/19, nr.46/47/48).

  190.4 pants. Apzināti nepatiesu ziņu sniegšana Latvijas Republikas

      Pilsonības un imigrācijas departamenta nodaļām

(Izslēgts ar 1994.gada 17.februāra likumu - Ziņotājs, nr.6).

  190.5 pants. Apzināti nepatiesu, kā arī likumā neparedzētu vai

      aizliegtu ziņu iekļaušana Iedzīvotāju reģistrā

Par apzināti nepatiesu, kā arī likumā neparedzētu vai aizliegtu ziņu iekļaušanu Iedzīvotāju reģistrā -

uzliek naudas sodu amatpersonām no trim tūkstošiem līdz pieciem tūkstošiem rubļu.

(1992.gada 7.aprīļa likuma redakcijā - Ziņotājs, 1992, nr.18/19).

       190.6  pants.  Iedzīvotāju  reģistrā  iekļauto  ziņu   izsniegšana
                      plašākā   apjomā,  nekā  paredz  likums,   šo  ziņu
                      prettiesiska iznīcināšana vai izsniegšana personām,
                      kurām nav tiesību tādas saņemt

Par Iedzīvotāju reģistrā iekļauto ziņu izsniegšanu plašākā apjomā, nekā paredz likums "Par Iedzīvotāju reģistru" un citi normatīvie akti, par šo ziņu prettiesisku iznīcināšanu vai ziņu izsniegšanu personām, kurām nav tiesību tādas saņemt, -

uzliek naudas sodu amatpersonām no pieciem tūkstošiem līdz astoņiem tūkstošiem rubļu.

(1992.gada 7.aprīļa likuma redakcijā - Ziņotājs, 1992, nr.18/19).

       190.7 pants.  Legalizēto  dokumentu kopiju izvešana ārpus Latvijas
                     Republikas, pārkāpjot  Latvijas   nacionālā   arhīva
                     fonda  valsts   uzraudzības iestāžu noteikto kārtību

Par legalizēto dokumentu kopiju izvešanu ārpus Latvijas Republikas, pārkāpjot Latvijas nacionālā arhīva fonda valsts uzraudzības iestāžu noteikto kārtību, -

uzliek naudas sodu līdz simt piecdesmit latiem.

(1992.gada 11.jūlija likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1992, nr.29/31, 1994, nr.18).

       190.8  pants.   Arhīvu   fondu   uzskaitīšanas,   saglabāšanas  un
                       izmantošanas kārtības nenodrošināšana

Par valsts, sabiedrisko, kooperatīvo vai konfesionālo organizāciju vai citu juridisko personu arhīvu fondu uzskaitīšanas, saglabāšanas vai izmantošanas kārtības nenodrošināšanu -

izsaka brīdinājumu vai uzliek naudas sodu līdz vienam tūkstotim rubļu.

(1992.gada 11.jūlija likuma redakcijā - Ziņotājs, 1992, nr.29/31).

  190.9 pants. Arhīvu fondu dokumentu iznīcināšana bez Latvijas

      nacionālā arhīva fonda valsts uzraudzības iestāžu

      atļaujas. Dokumentu iznīcināšanas kārtības pārkāpšana

Par valsts arhīvu fondu dokumentu, sabiedrisko, kooperatīvo vai konfesionālo organizāciju vai citu juridisko personu arhīvu fondu dokumentu iznīcināšanu bez Latvijas nacionālā arhīva fonda valsts uzraudzības iestāžu atļaujas -

uzliek naudas sodu no viena tūkstoša līdz desmit tūkstošiem rubļu.

Par Latvijas nacionālā arhīva fonda valsts uzraudzības iestāžu noteiktās arhīvu fondu dokumentu iznīcināšanas kārtības pārkāpšanu -

uzliek naudas sodu līdz trim tūkstošiem rubļu.

(1992.gada 11.jūlija likuma redakcijā - Ziņotājs, 1992, nr.29/31).

  191.pants. Noteikumu pārkāpšana par iebraukšanu pierobežas zonā

      vai dzīvošana tajā

(Izslēgts ar 1993.gada 19.janvāra likumu - Ziņotājs, 1993, nr.3/4).

  192.pants. Uzturēšanās un tranzītbraucienu noteikumu pārkāpšana

      Padomju Sociālistisko Republiku Savienībā, ko

      izdarījuši ārvalstu pilsoņi un bezpavalstnieki

(Izslēgts ar 1992.gada 11.jūlija likumu - Ziņotājs, 1992, nr.29/31).

       193.pants. Ārvalstu  pilsoņu  un  bezpavalstnieku  uzturēšanās  un
                  tramzītbraucienu   noteikumu     pārkāpšana     Padomju
                  Sociālistisko   Republiku   Savienībā,  ko  izdarījušas
                  amatpersonas un citi PSRS pilsoņi
 (Izslēgts ar 1992.gada 11.jūlija likumu - Ziņotājs, 1992, nr.29/31).

  194.pants. Krasta apmeklēšanas noteikumu pārkāpšana

Par krasta apmeklēšanas noteikumu pārkāpšanu, ko izdara ārvalsts kuģa komandas locekļi vai pieļauj šā kuģa kapteinis, -

uzliek naudas sodu līdz trīsdesmit tūkstošiem rubļu.

(1993.gada 19.janvāra likuma redakcijā - Ziņotājs, 1993, nr.3/4).

  194.1 pants. Pierobežas režīma noteikumu pārkāpšana

Par ieceļošanas, uzturēšanās un darbu veikšanas noteikumu pārkāpšanu pierobežas zonā -

izsaka brīdinājumu vai uzliek naudas sodu līdz simt piecdesmit latiem, vai piemēro administratīvo arestu līdz piecpadsmit diennaktīm.

(1994.gada 28.jūlija likuma redakcijā - Ziņotājs, 1994, nr.17).

  195.pants. Muitas noteikumu pārkāpšana

(Izslēgts ar 1991.gada 25.septembra likumu - Ziņotājs, 1991, nr.41).

  196.pants. Kontrabanda

(Izslēgts ar 1991.gada 25.septembra likumu - Ziņotājs, 1991, nr.41).

197.pants. Tīša zīmogu vai plombu bojāšana vai noraušana

Par zīmogu vai plombu tīšu bojāšanu vai noraušanu, kuras uzlikusi pilnvarota amatpersona, izņemot gadījumus, kas paredzēti šā kodeksa 138.panta trešajā daļā, 139.panta pirmajā daļā un 201.18 pantā, -

uzliek naudas sodu no simt līdz divsimt piecdesmit latiem.

(Ar grozījumiem, kas izdarīti ar 1992.gada 11.jūlija un 3.novembra likumiem un 1995.gada 18.jūlija MK noteikumiem nr.217 - Ziņotājs, 1992, nr.29/31 un nr.46/47/48).

  198.pants. Izvairīšanās nodot valstij medībās iegūtās vērtīgo

      kažokzvēru ādas, kā arī nelikumīga šo ādu pārdošana,

      uzpirkšana un pārstrādāšana

(Izslēgts ar 1992.gada 28.aprīļa likumu - Ziņotājs, 1992, nr.22/23).

  199.pants. Nelikumīga medību produkcijas pieņemšana

(Izslēgts ar 1992.gada 28.aprīļa likumu - Ziņotājs, 1992, nr.22/23).

  199.1 pants. Neierašanās pēc izsaukuma kara komisariātā

(Izslēgts ar 1990.gada 15.maija likumu - Ziņotājs, 1990, nr.21).

  199.2 pants. Iesaukšanas iecirkņiem pierakstāmo jauniešu sarakstu

      neiesniegšana kara komisariātos

(Izslēgts ar 1990.gada 15.maija likumu - Ziņotājs, 1990, nr.21).

  199.3 pants. Karaklausībai padoto un iesaucamo, kas nav stājušies

      kara uzskaitē, pieņemšana darbā

(Izslēgts ar 1990.gada 15.maija likumu - Ziņotājs, 1990, nr.21).

       199.4   pants. Nepaziņošana     karaklausībai     padotajiem   un
                      iesaucamajiem   par   viņu   izsaukšanu   uz  kara
                      komisariātiem
 (Izslēgts ar 1990.gada 15.maija likumu - Ziņotājs, 1990, nr.21).

       199.5  pants.  Karaklausībai  padoto  un  iesaucamo  pirmuzskaitei
                      nepieciešamo  dokumentu   savlaicīga  neiesniegšana
                      un  nepaziņošana  viņiem  par  izsaukšanu  uz  kara
                      komisariātu
 (Izslēgts ar 1990.gada 15.maija likumu - Ziņotājs, 1990, nr.21).

  199.6 pants. Ziņu nesniegšana par karaklausībai padotajiem un

      iesaucajamiem

(Izslēgts ar 1990.gada 15.maija likumu - Ziņotājs, 1990, nr.21).

  200.pants. Ziņu nesniegšana par obligātā valsts dienesta uzskaitei

      pakļautajām personām

Par ziņu nesniegšanu obligātā valsts dienesta uzskaites institūcijām par obligātā valsts dienesta uzskaitei pakļautajām personām vai noteiktās obligātajam valsts dienestam pakļauto personu uzskaites kārtības neievērošanu -

izsaka brīdinājumu vai uzliek naudas sodu līdz piecdesmit latiem.

(1991.gada 10.septembra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1991, nr.39, 1994, nr.17).

  201.pants. Tīša karaklausības apliecības bojāšana vai nozaudēšana

      aiz neuzmanības

(Izslēgts ar 1990.gada 15.maija likumu - Ziņotājs, 1990, nr.21).

  201.1 pants. Izvairīšanās no obligātā valsts dienesta

Par obligātajam valsts dienestam vai tā uzskaitei pakļautas personas izvairīšanos ierasties pēc valsts dienesta pārvaldes uzaicinājuma -

izsaka brīdinājumu vai uzliek naudas sodu līdz divdesmit pieciem latiem, vai piemēro administratīvo arestu līdz piecām diennaktīm.

Par neierašanos bez attaisnojoša iemesla norīkojumā norādītajā organizācijā noteiktajā laikā obligātā valsts dienesta pildīšanas uzsākšanai -

uzliek naudas sodu līdz trīsdesmit latiem vai piemēro administratīvo arestu līdz desmit diennaktīm.

Par darba dienestā esošas personas neierašanos darbā līdz desmit dienām pēc kārtas bez attaisnojoša iemesla vai atrašanos darbā alkoholisko dzērienu, narkotisko vai citu apreibinošo vielu iespaidā -

uzliek naudas sodu līdz piecdesmit latiem vai piemēro administratīvo arestu līdz piecpadsmit diennaktīm.

(1994.gada 28.jūlija likuma redakcijā - Ziņotājs, 1994, nr.17).

                        Četrpadsmitā "a" nodaļa
               ADMINISTRATĪVIE PĀRKĀPUMI PRESES UN CITU
                    MASU INFORMĀCIJAS LĪDZEKĻU JOMĀ

       201.2  pants.   Masu   informācijas   līdzekļu  brīvības  principa
                       pārkāpšana

Par atteikšanos politisku iemeslu dēļ pieņemt un pildīt izdevumu tiražēšanas pasūtījumus to uzņēmumu, iestāžu vai organizāciju amatpersonām, kuru saimnieciskā darbība saistīta ar periodisko izdevumu pavairošanu, -

uzliek naudas sodu līdz septiņiem tūkstošiem rubļu.

Par nelikumīgu atteikšanos atļaut lietot frekvenci vai kanālu radio vai televīzijas masu informācijas līdzekļiem programmu izplatīšanai -

uzliek naudas sodu līdz desmit tūkstošiem rubļu.

(1991.gada 6.augusta likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1991, nr.33/34, 1993, nr.18/19).

  201.3 pants. Pārkāpumi informācijas sniegšanā

Valsts vai sabiedrisko organizāciju amatpersonām, kas atteikušās sniegt informāciju presei vai citiem masu informācijas līdzekļiem, ja šī informācija ar likumu nav atzīta par nepublicējamu, -

uzliek naudas sodu līdz piecsimt rubļiem.

Par apzināti nepatiesu ziņu sniegšanu presei vai citiem masu informācijas līdzekļiem -

uzliek naudas sodu amatpersonām līdz vienam tūkstotim rubļu.

(1991.gada 6.augusta likuma redakcijā - Ziņotājs, 1991, nr.33/34).

  201.4 pants. Masu informācijas līdzekļu izmantošana, lai iejauktos

      pilsoņu personiskajā dzīvē

Par masu informācijas līdzekļu izmantošanu, lai iejauktos pilsoņu personiskajā dzīvē, -

uzliek naudas sodu līdz vienam tūkstotim rubļu.

(1991.gada 6.augusta likuma redakcijā - Ziņotājs, 1991, nr.33/34).

  201.5 pants. Masu informācijas līdzekļu darbība bez reģistrācijas

Par masu informācijas līdzekļu izgatavošanu vai izplatīšanu, arī radio vai televīzijas programmu sagatavošanu vai izplatīšanu, bez masu informācijas līdzekļa (arī radio un televīzijas) reģistrācijas Latvijas Republikas Tieslietu ministrijā vai pēc to darbības izbeigšanas -

uzliek naudas sodu līdz desmit tūkstošiem rubļu.

(1993.gada 20.aprīļa likuma redakcijā - Ziņotājs, 1993, nr.18/19).

  201.6 pants. Izlaidumdatu nepublicēšana un obligāto eksemplāru

      nenosūtīšana

Par likumā noteikto izlaidumdatu nepublicēšanu -

uzliek naudas sodu līdz divdesmit pieciem latiem.

Par likumā noteikto preses izdevumu obligāto eksemplāru nenosūtīšanu, kā arī par noteiktās nosūtīšanas kārtības pārkāpšanu -

uzliek naudas sodu līdz trīsdesmit pieciem latiem.

(1993.gada 20.aprīļa likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.18/19, 1994, nr.17).

  201.7 pants. Tiesas noteiktā nepatieso ziņu atsaukuma termiņa

      neievērošana

Preses vai cita masu informācijas līdzekļa redaktoram (galvenajam redaktoram), ja viņš tiesas noteiktajā termiņā nav izplatījis (publicējis) nepatieso ziņu atsaukumu, -

uzliek naudas sodu līdz vienam tūkstotim rubļu.

(1991.gada 6.augusta likuma redakcijā - Ziņotājs, 1991, nr.33/34).

  201.8 pants. Informācijas avota noslēpuma izpaušana

Preses vai cita masu informācijas līdzekļa redaktoram (galvenajam redaktoram), ja viņš masu informācijas līdzeklī izpauž informācijas avotu, kuru tas rakstveidā apņēmies neizpaust, -

uzliek naudas sodu līdz vienam tūkstotim rubļu.

(1991.gada 6.augusta likuma redakcijā - Ziņotājs, 1991, nr.33/34).

  201.9 pants. Žurnālista pienākumu izpildes traucēšana

Par tādu apstākļu radīšanu, kas žurnālistam traucē vai pilnīgi atņem iespēju veikt likumā paredzētos žurnālista pienākumus, -

uzliek naudas sodu līdz piecsimt rubļiem.

(1991.gada 6.augusta likuma redakcijā - Ziņotājs, 1991, nr.33/34).

                        Četrpadsmitā "b" nodaļa
                 ADMINISTRATĪVIE PĀRKĀPUMI MUITAS JOMĀ

       201.10 pants.  Nepakļaušanās  Latvijas  Republikas muitas iestādes
                      amatpersonas likumīgam rīkojumam vai prasībai
 (Izslēgts ar 1994.gada 17.februāra likumu - Ziņotājs, 1994, nr.6).

  201.11 pants. Latvijas Republikas muitas iestādes amatpersonas

      kavēšana piekļūt precēm un citiem priekšmetiem, kuri

      atrodas muitas kontrolē

Par Latvijas Republikas muitas iestādes amatpersonas kavēšanu piekļūt precēm un citiem priekšmetiem, kā arī dokumentiem vai datu failiem, kas satur ziņas par šīm precēm un priekšmetiem, kuri atrodas muitas kontrolē, minētajai amatpersonai veicot savus dienesta pienākumus, -

uzliek naudas sodu no piecdesmit līdz simt piecdesmit latiem.

(Ministru kabineta 1994.gada 16.augusta noteikumu Nr.162 redakcijā - Ziņotājs, nr.18).

  201.12 pants. Transporta līdzekļa neapturēšana

Par Latvijas Republikas muitas robežu šķērsojoša transporta līdzekļa (arī individuālās lietošanas transporta līdzekļa) neapturēšanu uz Latvijas Republikas muitas robežas Latvijas Republikas muitas iestādes atrašanās vietā -

uzliek naudas sodu no piecdesmit līdz simt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

  201.13 pants. Pietauvošanās pie muitas kontrolē esošā kuģa

Par citu kuģu vai peldlīdzekļu pietauvošanos pie muitas kontrolē esošā kuģa bez Latvijas Republikas muitas iestādes atļaujas -

uzliek naudas sodu no piecdesmit līdz simt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

       201.14   pants.  Muitas    kontrolei    nepieciešamo     dokumentu
                        neiesniegšana Latvijas Republikas muitas iestādei

Par muitas kontrolei attiecībā uz mantām, valūtu un vērtslietām nepieciešamo dokumentu neiesniegšanu Latvijas Republikas muitas iestādei -

uzliek naudas sodu no piecdesmit līdz simt latiem.

Par muitas kontrolei attiecībā uz transporta līdzekļiem nepieciešamo dokumentu neiesniegšanu Latvijas Republikas muitas iestādei neatkarīgi no rakstveida deklarācijas iesniegšanas -

uzliek naudas sodu no piecdesmit līdz simt piecdesmit latiem.

Par muitas kontrolei attiecībā uz precēm un citiem priekšmetiem nepieciešamo dokumentu neiesniegšanu Latvijas Republikas muitas iestādei neatkarīgi no rakstveida deklarācijas iesniegšanas -

uzliek naudas sodu no simt piecdesmit līdz divsimt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

       201.15 pants.  Preču  un  citu  priekšmetu  nedeklarēšana  vai  to
                      deklarēšana ar neīstu nosaukumu

Par tādu preču un citu priekšmetu nedeklarēšanu, kurus pārvieto pāri Latvijas Republikas muitas robežai, arī tranzītā cauri Latvijas Republikas teritorijai, tas ir, par precīzu ziņu nesniegšanu par precēm un citiem priekšmetiem pēc noteiktas formas, kā arī par to deklarēšanu ar neīstu nosaukumu, -

uzliek naudas sodu no piecdesmit līdz divsimt piecdesmit latiem, konfiscējot šīs preces un citus priekšmetus vai bez konfiskācijas.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

       201.16 pants.  Darbības, kuru rezultātā nav samaksāti pilnā apjomā
                      muitas maksājumi

Par muitas nodokļa vai muitas nodevu nesamaksāšanu noteiktos termiņos, kā arī par citām darbībām, kuru rezultātā nav samaksāti pilnā apjomā muitas maksājumi, -

uzliek naudas sodu no simt līdz divsimt latiem.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

  201.17 pants. Transporta līdzekļa aizbraukšana bez atļaujas

Par muitas kontrolē esošā transporta līdzekļa (arī individuālās lietošanas transporta līdzekļa) aizbraukšanu bez Latvijas Republikas muitas iestādes atļaujas vai pieļaušanu, ka tas tiek aizbraukts bez šādas atļaujas, -

uzliek naudas sodu no simt līdz divsimt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

  201.18 pants. Kravas operācijas un citas operācijas, kas izdarītas

      bez Latvijas Republikas muitas iestādes atļaujas.

      Muitas nodrošinājumu bojāšana vai nozaudēšana

Par muitas kontrolē esošo preču un citu priekšmetu iekraušanu, izkraušanu, pārkraušanu, pirkšanu, pārdošanu, dāvināšanu, iesaiņojuma bojājumu izlabošanu, iesaiņojuma atvēršanu, iesaiņošanu, pārsaiņošanu vai uz šīm precēm un citiem priekšmetiem vai to iesaiņojuma esošo identifikācijas zīmju vai marķējuma grozīšanu bez Latvijas Republikas muitas iestādes atļaujas, kā arī par plombu, zīmogu vai citu Latvijas Republikas muitas iestādes uzlikto nodrošinājumu bojāšanu vai nozaudēšanu,-

uzliek naudas sodu no simt līdz divsimt piecdesmit latiem.

(Ministru kabineta 1994.gada 16.augusta noteikumu Nr.162 redakcijā - Ziņotājs, nr.18).

       201.19  pants.   Preču   un  citu  priekšmetu,  kā  arī  dokumentu
                        nenogādāšana Latvijas Republikas muitas iestādē

Par muitas kontrolē esošo un no vienas Latvijas Republikas muitas iestādes uz otru muitas iestādi pārvadājamo preču un citu priekšmetu, kā arī par iesniegšanai Latvijas Republikas saņēmējai muitas iestādei paredzēto muitas dokumentu nenogādāšanu noteiktā termiņā -

uzliek naudas sodu no simt piecdesmit līdz divsimt piecdesmit latiem, konfiscējot šīs preces un citus priekšmetus vai bez konfiskācijas.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

       201.20  pants.   Atpakaļizvešanas  vai  atpakaļievešanas  saistību
                        neievērošana

Par Latvijas Republikā ar atpakaļizvešanas saistībām ievesto preču un citu priekšmetu neizvešanu uz ārzemēm vai ar atpakaļievešanas saistībām uz ārzemēm izvesto preču un citu priekšmetu neievešanu Latvijas Republikā šajās saistībās norādītajos termiņos -

uzliek naudas sodu no simt piecdesmit līdz divsimt piecdesmit latiem, konfiscējot šīs preces un citus priekšmetus.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

       201.21 pants.  Preču  un  citu priekšmetu, kuriem piešķirti muitas
                      nodokļa atvieglojumi,  izmantošana  citiem  mērķiem
                      bez  Latvijas  Republikas muitas iestāžu atļaujas

Par to, ka preces un citi priekšmeti, kuriem piešķirti muitas nodokļa atvieglojumi, bez Latvijas Republikas muitas iestāžu atļaujas tiek izmantoti citiem mērķiem, nevis tiem, kuriem piešķirti šādi atvieglojumi,-

uzliek naudas sodu amatpersonām no simt piecdesmit līdz divsimt piecdesmit latiem, konfiscējot šīs preces un citus priekšmetus vai piedzenot to vērtību, vai bez tā.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

       201.22 pants.  Preču un citu priekšmetu pārvietošana pāri Latvijas
                      Republikas muitas robežai, apejot muitas kontroli

Par preču un citu priekšmetu pārvietošanu pāri Latvijas Republikas muitas robežai, apejot muitas kontroli, tas ir, par preču un citu priekšmetu ievešanu muitas kontroles zonā vai izvešanu no tās bez Latvijas Republikas muitas iestādes atļaujas, par to pārvietošanu pāri Latvijas Republikas muitas robežai ārpus muitas iestādes atrašanās vietas vai ārpus muitas kontroles veikšanas laika, vai par gatavošanos šim pārkāpumam -

uzliek naudas sodu no piecdesmit līdz divsimt piecdesmit latiem, konfiscējot šīs preces un citus priekšmetus, kā arī transporta līdzekļus, kas izmantoti šādai pārvadāšanai, vai bez konfiskācijas.

(Ministru kabineta 1994.gada 16.augusta noteikumu Nr.162 redakcijā - Ziņotājs, nr.18).

       201.23 pants.  Preču  un  citu priekšmetu izsniegšana bez Latvijas
                      Republikas   muitas   iestādes   atļaujas  vai   to
                      nozaudēšana

Par muitas kontrolē esošo preču un citu priekšmetu, kuri atrodas uzņēmuma vai organizācijas glabāšanā, izsniegšanu bez Latvijas Republikas muitas iestādes atļaujas vai šādu preču un citu priekšmetu nozaudēšanu -

uzliek naudas sodu amatpersonām no simt piecdesmit līdz divsimt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

       201.24 pants.  Apejot  muitas  kontroli  vai  noslēpjot  no muitas
                      kontroles,  Latvijas  Republikā  ievesto  preču  un
                      citu  priekšmetu uzglabāšana vai pārvadāšana

Par tādu preču un citu priekšmetu uzglabāšanu vai pārvadāšanu, kuri Latvijas Republikā ievesti, apejot muitas kontroli vai tos noslēpjot no muitas kontroles, vai kuriem piešķirti muitas nodokļa atvieglojumi un kuri bez Latvijas Republikas muitas iestāžu atļaujas izmantoti citiem mērķiem, nevis tiem, kuriem piešķirti šādi atvieglojumi, -

uzliek naudas sodu no piecdesmit līdz divsimt piecdesmit latiem.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

       201.25 pants.  Preču un citu priekšmetu pārvietošana pāri Latvijas
                      Republikas  muitas robežai, tos noslēpjot no muitas
                      kontroles

Par preču un citu priekšmetu pārvietošanu pāri Latvijas Republikas muitas robežai, tos noslēpjot no muitas kontroles, šajā nolūkā izmantojot slēptuves un citus paņēmienus, kuri apgrūtina preču un citu priekšmetu atklāšanu, vai priekšmetiem piešķirot citu priekšmetu izskatu, vai iesniedzot Latvijas Republikas muitas iestādei kā preču un citu priekšmetu pārvietošanas pamatojumu viltotus, nelikumīgā ceļā iegūtus vai nepatiesas ziņas saturošus dokumentus, kā arī dokumentus, kas ir pamats citu preču un priekšmetu pārvietošanai, vai par gatavošanos šim pārkāpumam, -

uzliek naudas sodu no simt piecdesmit līdz divsimt piecdesmit latiem, konfiscējot šīs preces un citus priekšmetus, tajā skaitā speciāli slēpšanas nolūkam pārbūvētus priekšmetus, kā arī transporta līdzekļus, kas izmantoti preču un priekšmetu pārvadāšanai, vai bez konfiskācijas.

(1991.gada 25.septembra likuma redakcijā ar grozījumiem, kas izdarīti ar Ministru kabineta 1994.gada 16.augusta noteikumiem nr.162 - Ziņotājs, 1991, nr.41, 1994, nr.18).

                        Četrpadsmitā "c" nodaļa
       ADMINISTRATĪVIE PĀRKĀPUMI VALSTS VALODAS LIETOŠANAS JOMĀ

       201.26 pants.  Valsts  valodas  nelietošana profesionālo pienākumu
                      veikšanai nepieciešamajā apjomā

Valsts varas vai valsts pārvaldes institūciju, kā arī iestāžu, uzņēmumu vai organizāciju darbiniekiem, ja viņi nelieto valsts valodu tādā apjomā, kāds nepieciešams viņu profesionālo pienākumu veikšanai, -

uzliek naudas sodu līdz sešiem tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

       201.27 pants.  Tulkojuma  valsts  valodā  nenodrošināšana atklātos
                      pasākumos

Pasākumu rīkotājiem, ja tie atklātos pasākumos (izņemot nacionālo kultūras biedrību un reliģisko konfesiju pasākumus) nenodrošina tulkojumu valsts valodā, -

uzliek naudas sodu līdz desmit tūkstošiem rubļu.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no desmit tūkstošiem līdz divdesmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

       201.28 pants.  Valsts  varas vai valsts pārvaldes institūciju sēžu
                      un  citu  darba  sanāksmju  tulkojuma valsts valodā
                      nenodrošināšana

Sēžu vai citu darba sanāksmju rīkotājiem, ja tie pēc viena vai vairāku sēdes vai sanāksmes dalībnieku pieprasījuma nenodrošina valsts varas vai valsts pārvaldes institūciju sēžu vai citu darba sanāksmju tulkojumu valsts valodā, -

uzliek naudas sodu līdz sešiem tūkstošiem rubļu.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no sešiem tūkstošiem līdz desmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumiem - Ziņotājs, 1992, nr.29/31, 1993, nr.18/19).

  201.29 pants. Valsts valodas lietošanas nenodrošināšana lietvedībā

      un sarakstē ar adresātiem iekšzemē

Uzņēmumu, iestāžu vai organizāciju vadītājiem, ja viņi nenodrošina valsts valodas lietošanu lietvedībā un visos dokumentos, kas attiecas uz lietvedību, kā arī sarakstē ar adresātiem iekšzemē, -

uzliek naudas sodu no desmit tūkstošiem līdz piecpadsmit tūkstošiem rubļu.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no piecpadsmit tūkstošiem līdz trīsdesmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

  201.30 pants. Dokumentu iesniegšana valsts varas, valsts pārvaldes

      un pašvaldības institūcijām, kas nav rakstīti valsts

      valodā

Par iestāžu, uzņēmumu vai organizāciju dokumentu iesniegšanu valsts varas, valsts pārvaldes vai pašvaldības institūcijām, ja tie nav rakstīti valsts valodā, -

uzliek naudas sodu iestāžu, uzņēmumu un organizāciju vadītājiem no pieciem tūkstošiem līdz desmit tūkstošiem rubļu.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu iestāžu, uzņēmumu un organizāciju vadītājiem no desmit tūkstošiem līdz piecpadsmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

  201.31 pants. Dokumentu neizsniegšana valsts valodā

Valsts varas, valsts pārvaldes vai pašvaldību institūciju, kā arī iestāžu, uzņēmumu vai organizāciju amatpersonām, ja tās nenodrošina valsts valodā rakstītu dokumentu izsniegšanu iedzīvotājiem, -

uzliek naudas sodu no pieciem tūkstošiem līdz desmit tūkstošiem rubļu.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no desmit tūkstošiem līdz piecpadsmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

       201.32 pants.  Latviešu,  angļu,  vācu  vai krievu valodā rakstītu
                      dokumentu nepieņemšana

Valsts varas vai valsts pārvaldes institūciju, kā arī iestāžu, uzņēmumu vai organizāciju amatpersonām, ja tās no iedzīvotājiem nepieņem un neizskata dokumentus, kas rakstīti latviešu, angļu, vācu vai krievu valodā,-

uzliek naudas sodu no pieciem tūkstošiem līdz desmit tūkstošiem rubļu.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no desmit tūkstošiem līdz piecpadsmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

       201.33 pants.  Atbildes  nesniegšana valsts valodā uz iesniegumiem
                      un sūdzībām

Valsts varas vai valsts pārvaldes institūciju, kā arī iestāžu vai organizāciju amatpersonām, ja tās uz valsts valodā rakstītiem iedzīvotāju iesniegumiem vai sūdzībām nesniedz atbildi valsts valodā, -

uzliek naudas sodu no pieciem tūkstošiem līdz desmit tūkstošiem rubļu.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no desmit tūkstošiem līdz piecpadsmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

       201.34 pants.  Valsts radio un valsts televīzijas pārraižu, kā arī
                      komercnolūkos  demonstrēto kinofilmu vai videofilmu
                      nenodrošināšana  ar  diktora  tekstu vai subtitriem
                      valsts valodā

Par valsts radio vai valsts televīzijas pārraižu (izņemot cittautiešiem adresētos tiešos raidījumus), kā arī par komercnolūkos demonstrēto kinofilmu vai videofilmu nenodrošināšanu ar diktora tekstu vai subtitriem valsts valodā amatpersonām vai citām personām, kuru pienākums ir šādus pasākumus veikt, -

uzliek naudas sodu no septiņiem tūkstošiem līdz desmit tūkstošiem rubļu.

Par tiem pašiem pārkāpumiem, ja tie izdarīti atkārtoti gada laikā pēc administratīvā soda piemērošanas, -

uzliek naudas sodu no desmit tūkstošiem līdz divdesmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

  201.35 pants. Vietu nosaukumu, iestāžu, uzņēmumu un organizāciju

      nosaukumu, kā arī zīmogu teksta neatveidošana valsts

      valodā

Par vietu nosaukumu, iestāžu, uzņēmumu vai organizāciju nosaukumu, valsts varas, valsts pārvaldes institūciju, kā arī iestāžu, uzņēmumu vai organizāciju zīmogu teksta neatveidošanu valsts valodā, ja likumā nav noteikts citādi, -

uzliek naudas sodu amatpersonām no desmit tūkstošiem līdz divdesmit tūkstošiem rubļu.

Par valsts valodas nepareizu lietošanu vietu nosaukumos, iestāžu, uzņēmumu, vai organizāciju nosaukumos vai atklātā informācijā, ja par to ir attiecīgs Valsts valodas konsultāciju dienesta atzinums,-

uzliek naudas sodu no pieciem tūkstošiem līdz piecpadsmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

       201.36 pants. Atklātu ziņojumu, izkārtņu, afišu, plakātu, reklāmu,
                     cenu   rādītāju,  Latvijā  ražoto  preču etiķešu  un
                     lietošanas instrukciju  tekstu  neatveidošana valsts
                     valodā

Par atklātu ziņojumu, izkārtņu, afišu, plakātu vai reklāmas neatveidošanu valsts valodā vai par šīs informācijas vai reklāmas atveidošanu līdztekus latviešu valodai arī citā valodā, izņemot gadījumus, ja šī informācija citā valodā ir nepieciešama drošības apsvērumu dēļ vai ja tā attiecas uz nacionālo kultūras biedrību vai reliģisko konfesiju pasākumiem, vai arī ja šo informāciju sniegušas ar starptautisko tūrismu saistītas organizācijas un citas valodas lietošanas nepieciešamība saskaņota ar Valsts valodas centru, kā arī ja informācija attiecas uz starptautiskajiem pasākumiem, -

uzliek naudas sodu pilsoņiem no pieciem tūkstošiem līdz desmit tūkstošiem rubļu un amatpersonām - no desmit tūkstošiem līdz piecpadsmit tūkstošiem rubļu.

Par Latvijā ražoto preču etiķešu, cenu rādītāju, lietošanas instrukciju tekstu, jebkuru uzrakstu uz saražotās produkcijas, tās konteineriem vai iesaiņojuma neatveidošanu valsts valodā vai par šīs informācijas atveidošanu citā valodā, izņemot eksportējamo preču etiķetes un lietošanas instrukcijas, kā arī par firmas preču zīmē vai marķējumā lietotā nosaukuma tulkošanu citā valodā -

uzliek naudas sodu no pieciem tūkstošiem līdz divdesmit tūkstošiem rubļu.

Par importēto preču realizēšanu patērētājiem, nenodrošinot preču marķējumā, lietošanas instrukcijā vai tehniskajā pasē sniegtās informācijas tulkojumu latviešu valodā,-

uzliek naudas sodu no pieciem tūkstošiem līdz piecpadsmit tūkstošiem rubļu.

(1993.gada 20.aprīļa likuma redakcijā - Ziņotājs, 1993, nr.18/19).

       201.37  pants.   Valsts   valodas   prasmes  atestācijas  kārtības
                        pārkāpšana

Par valsts valodas prasmes atestācijas kārtības pārkāpšanu -

uzliek naudas sodu pilsoņiem no trim tūkstošiem līdz desmit tūkstošiem rubļu un amatpersonām - no pieciem tūkstošiem līdz piecpadsmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

       201.38  pants.  Valsts   valodas   prasmes  apliecību   uzskaites,
                       izsniegšanas, reģistrēšanas un glabāšanas kārtības
                       pārkāpšana

Par valsts valodas prasmes apliecību uzskaites, izsniegšanas, reģistrēšanas vai glabāšanas kārtības pārkāpšanu -

uzliek naudas sodu amatpersonām no pieciem tūkstošiem līdz desmit tūkstošiem rubļu.

(1992.gada 1.jūlija likuma redakcijā ar grozījumiem, kas izdarīti ar 1993.gada 20.aprīļa likumu - Ziņotājs, 1992, nr.29/31, 1993, nr.18/19).

                        Četrpadsmitā "d" nodaļa
           ADMINISTRATĪVIE PĀRKĀPUMI, KUROS IZPAUŽAS NECIEŅA
                              PRET TIESU

  201.39 pants. Necieņa pret tiesu

Par necieņu pret tiesu, kas izpaudusies kā liecinieka, cietušā, civilprasītāja vai civilatbildētāja, kā arī cietušā, civilprasītāja vai civilatbildētāja pārstāvju, likumiskā pārstāvja, eksperta, speciālista, tulka, personas, kas piedalās civillietā, vai citas personas nepakļaušanās tiesas sēdes priekšsēdētāja rīkojumam vai kā kārtības neievērošana tiesas sēdes laikā, vai kā jebkuras personas rīcība, kas liecina par tiesas sēdē vai tiesā pastāvošo noteikumu klaju ignorēšanu, -

uzliek naudas sodu līdz desmit tūkstošiem rubļu, bet izņēmuma gadījumos, ja pēc lietas apstākļiem (materiāliem) un ievērojot pārkāpēja personību šā soda piemērošana tiek atzīta par nepietiekamu, - piemēro administratīvo arestu uz laiku līdz piecpadsmit diennaktīm.

(1993.gada 5.janvāra likuma redakcijā - Ziņotājs, 1993, nr.3/4).

201.40 pants. Tiesas piesēdētāja kavēšana ierasties tiesā

Amatpersonai vai citai personai, no kuras tiesas piesēdētājs sakarā ar darba attiecībām ir atkarīgs, ja tā vienalga ar kādu ieganstu kavē tiesas piesēdētāju ierasties tiesā, lai viņš pildītu savus pienākumus, -

uzliek naudas sodu līdz divdesmit pieciem latiem.

(1993.gada 5.janvāra likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.3/4, 1994, nr.17).

       201.41 pants.  Pasākumu  neveikšana sakarā ar tiesas blakus lēmumu
                      vai tiesneša iesniegumu

Amatpersonai, kura neizskata tiesas blakus lēmumu vai tiesneša iesniegumu vai neveic pasākumus, lai novērstu tajos minētos likumpārkāpumus, kā arī laikā nedod atbildi uz blakus lēmumu vai iesniegumu, -

uzliek naudas sodu līdz pieciem tūkstošiem rubļu.

(1993.gada 5.janvāra likuma redakcijā - Ziņotājs, 1993, nr.3/4).

                          Piecpadsmitā nodaļa
          ATBILDĪBA PAR CITIEM ADMINISTRATĪVAJIEM PĀRKĀPUMIEM

  202.pants. Apzināti nepatiesa speciālo dienestu izsaukšana

Par ugunsdzēsības, policijas, ātrās medicīniskās palīdzības vai citu speciālo dienestu apzināti nepatiesu izsaukšanu -

uzliek naudas sodu viena tūkstoša rubļu apmērā.

(Ar grozījumiem, kas izdarīti ar 1991.gada 6.augusta un 1992.gada 3.novembra likumiem - Ziņotājs, 1991, nr.33/34, 1992, nr.46/47/48).

  203.pants. Dzimšanas un miršanas reģistrācijas termiņu pārkāpšana

Par dzimšanas un miršanas civilstāvokļa aktu reģistrācijas termiņu neievērošanu bez attaisnojošiem iemesliem -

uzliek naudas sodu līdz vienam tūkstotim rubļu.

(Ar grozījumiem, kas izdarīti ar 1992.gada 3.novembra likumu - Ziņotājs, 1992, nr.46/47/48).

  204.pants. Reliģisko rituālu, ceremoniju, sapulču un gājienu

      organizēšanas vai norises kārtības neievērošana

Reliģisko organizāciju vadītājiem, kuri neievēro likumā noteikto kārtību reliģisko rituālu, ceremoniju, sapulču, gājienu vai citu reliģiska rakstura darbību organizēšanā vai norisēs, -

uzliek naudas sodu līdz diviem tūkstošiem rubļu.

(1991.gada 6.augusta likuma redakcijā ar grozījumiem, kas izdarīti ar 1992.gada 3.novembra likumu - Ziņotājs, 1991, nr.33/34, 1992, nr.46/47/48).

  204.1 pants. Ziņu un materiālu neiesniegšana vēlēšanu, iedzīvotāju

      aptaujas vai referenduma komisijām un to lēmumu

      nepildīšana

Par nepieciešamo ziņu un materiālu neiesniegšanu vēlēšanu komisijām vai pēc Latvijas Republikas likumdošanas aktiem rīkotās iedzīvotāju aptaujas vai referenduma komisijām, kā arī par šo komisiju lēmumu nepildīšanu -

uzliek naudas sodu amatpersonām līdz vienam tūkstotim rubļu.

(1991.gada 19.februāra likuma redakcijā - Ziņotājs, 1991, nr.11/12).

  204.2 pants. Aģitācijas kārtības un ierobežojumu pārkāpšana

Par likumā noteiktās vēlēšanu aģitācijas kārtības pārkāpšanu -

izsaka brīdinājumu vai uzliek naudas sodu līdz piecdesmit latiem.

Par likumā noteikto aģitācijas ierobežojumu pārkāpšanu -

uzliek naudas sodu līdz septiņdesmit pieciem latiem.

(1994.gada 28.jūlija likuma redakcijā - Ziņotājs, 1994, nr.17).

       204.3 pants. Informācijas  vai  paskaidrojuma  nesniegšana Valsts
                    cilvēktiesību  birojam,   kā   arī   neierašanās bez
                    attaisnojoša iemesla pēc tā uzaicinājuma

Par informācijas vai paskaidrojuma nesniegšanu Valsts cilvēktiesību birojam, kā arī par neierašanos bez attaisnojoša iemesla pēc tā uzaicinājuma, -

uzliek naudas sodu līdz divsimt piecdesmit latiem.

(1995.gada 18.jūlija MK noteikumu nr.218 redakcijā.)

                              III  SADAĻA
            ORGĀNI, KAS PILNVAROTI IZSKATĪT ADMINISTRATĪVO
                           PĀRKĀPUMU LIETAS

                          Sešpadsmitā nodaļa
                            PAMATNOTEIKUMI

  205.pants. Institūcijas (amatpersonas), kas pilnvarotas izskatīt

      administratīvo pārkāpumu lietas

Administratīvo pārkāpumu lietas izskata:

1) rajonu, pilsētu, pilsētas rajonu un pagastu padomju priekšsēdētāji un viņu vietnieki, kā arī pašvaldību direktori;

2) pagastu valdes;

3) rajonu, pilsētu, pilsētas rajonu un pagastu administratīvās komisijas;

4) rajonu (pilsētu) un pilsētas rajonu nepilngadīgo lietu komisijas;

5) rajonu (pilsētu) tiesas (tiesneši);

6) policijas iestādes, Tirdzniecības uzraudzības valsts komitejas amatpersonas, Valsts ieņēmumu dienesta iestādes, robežapsardzības spēku amatpersonas un citas iestādes (amatpersonas), kas norādītas šajā kodeksā vai tam pilnvarotas ar pašvaldību institūciju lēmumiem;

7) Spirta monopola pārvalde.

(1990.gada 3.decembra likuma redakcijā ar grozījumiem, kas izdarīti ar 1992.gada 3.novembra, 1993.gada 4.novembra un 1994.gada 28.jūlija likumiem - Ziņotājs, 1991, nr.15/16, 1992, nr.46/47/48, 1993, nr.33, 1994, nr.17).

  206.pants. Administratīvo pārkāpumu lietu izskatīšanai pilnvaroto

      institūciju (amatpersonu) kompetences norobežošana

Attiecīgās institūcijas (amatpersonas), kas pilnvarotas izskatīt administratīvo pārkāpumu lietas, izskata tās saskaņā ar savu kompetenci, kas noteikta šajā kodeksā un vietējo padomju lēmumos.

(1990.gada 3.decembra likuma redakcijā - Ziņotājs, 1991, nr.15/16).

  207.pants. Administratīvo pārkāpumu lietu izskatīšanai pilnvarotu

      koleģiālu institūciju izveidošanas kārtība un to

      sastāvs

Kārtību, kādā izveidojamas koleģiālas institūcijas, kuras ir tiesīgas izskatīt administratīvo pārkāpumu lietas, nosaka attiecīgie likumdošanas akti.

(1990.gada 21.decembra likuma redakcijā ar grozījumiem, kas izdarīti ar 1992.gada 3.novembra likumu - Ziņotājs, 1991, nr.5/6, 1992, nr.46/47/48).

  208.pants. Koleģiālo orgānu sēžu tiesīgums

Administratīvās komisijas un nepilngadīgo lietu komisijas ir tiesīgas izskatīt administratīvo pārkāpumu lietas, ja sēdē piedalās ne mazāk kā puse no to sastāva, bet pagastu Tautas deputātu padomju valdes - ja sēdē piedalās ne mazāk kā divas trešdaļas no valdes kopējā sastāva. Ja pagastu valdes sastāv no trim locekļiem, sēde ir tiesīga, ja tajā piedalās visi valdes locekļi.

Citu koleģiālo orgānu sēžu tiesīgumu nosaka likumdošana.

(Ar grozījumiem, kas izdarīti ar 1990.gada 21.decembra un 1992.gada 11.jūlija un 3.novembra likumiem - Ziņotājs, 1991, nr.5/6, 1992, nr.29/31, nr.46/47/48).

  209.pants. Amatpersonu pilnvaras

Amatpersonu sarakstu, kuras šā kodeksa 205.panta 6.punktā minēto iestāžu vārdā izskata administratīvo pārkāpumu lietas, nosaka šis kodekss un vietējo padomju lēmumi.

Amatpersonas, kuras ir pilnvarotas izskatīt administratīvo pārkāpumu lietas, var uzlikt šā kodeksa Sevišķajā daļā un vietējo padomju apstiprinātajos noteikumos paredzētos administratīvos sodus tām piešķirto pilnvaru ietvaros un tikai izpildot dienesta pienākumus.

(Ar grozījumiem, kas izdarīti ar 1990.gada 3.decembra likumu - Ziņotājs, 1991, nr.15/16).

                         Septiņpadsmitā nodaļa
               ADMINISTRATĪVO PĀRKĀPUMU LIETU PAKĻAUTĪBA

  210.pants. Administratīvās komisijas

Rajonu, pilsētu un pilsētas rajonu administratīvās komisijas izskata to administratīvo pārkāpumu lietas, kuri paredzēti šā kodeksa 44., 53.1pantā (par pārkāpumiem, ko izdarījis pilsonis), 93., 94.pantā, 95.panta pirmajā daļā, 96., 97., 98., 98.1, 98.2pantā, 99.panta 5., 6. un 7.punktā, 100., 102.1, 103.2, 103.6pantā, 106.-108.pantā, 111.panta pirmajā, trešajā un ceturtajā daļā (par pārkāpumu izdarīšanu aerodromos, kas nav pakļauti Satiksmes ministrijas attiecīgajām institūcijām, vai šādu aerodromu rajonos), 138.pantā (par pārkāpumiem autotransportā), 140.-142.pantā (par pārkāpumiem, kas saistīti ar apdzīvoto vietu ielām), 144., 145., 148.-150., 152. (izņemot lietas par būvnormatīvu pārkāpumiem), 155., 155.5 pantā, 156.panta pirmajā un trešajā daļā (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu sastādījušas tādas institūcijas amatpersonas, kas pilnvarotas izskatīt attiecīgā administratīvā pārkāpuma lietu), 157., 168., 172.pantā, 173.panta pirmajā daļā, 174.1 un 176.pantā, 181.-190., 197. (izņemot lietas par gadījumiem, kad zīmogus vai plombas uzlikusi valsts energokontroles iestādes amatpersona) un 202.-204.pantā.

Pagastu administratīvās komisijas izskata to administratīvo pārkāpumu lietas, kuri paredzēti šā kodeksa 53.1 pantā (par pārkāpumiem, ko izdarījis pilsonis), 94.pantā (ja pārkāpumu izdarījis pilsonis), 98.1, 98.2, 100., 103., 106., 138.pantā (par pārkāpumiem autotransportā), 140.-142.pantā (par pārkāpumiem, kas saistīti ar apdzīvoto vietu ielām), 145., 148., 149., 152. (izņemot lietas par būvnormatīvu pārkāpumiem), 157., 168., 172.pantā, 173.panta pirmajā daļā 176., 181.-185., 197.pantā (izņemot lietas par gadījumiem, kad zīmogus vai plombas uzlikusi Valsts energokontroles iestādes amatpersona).

Rajonu, pilsētu, pilsētas rajonu un pagastu administratīvās komisijas izskata arī tādu pārkāpumu lietas, par kuriem administratīvā atbildība tiek noteikta saskaņā ar šā kodeksa 5.pantu.

(Ar grozījumiem, kas izdarīti ar APP 1985.gada 29.augusta, 31.oktobra, 26.decembra, 1986.gada 20.jūnija, 2.decembra, 1987.gada 26.februāra, 12.jūnija un 30.jūlija dekrētiem, 1990.gada 3.decembra, 21.decembra, 1991.gada 12.marta, 1992.gada 11.marta, 7.aprīļa, 28.aprīļa, 11.jūlija, 3.novembra, 1993.gada 19.janvāra un 4.novembra un 1994.gada 28.jūlija likumiem - Ziņotājs, 1985, nr.36, nr.45, 1986, nr.1, nr.3, nr.26, nr.50, 1987, nr.10, nr.25, nr.32, 1991, nr.15/16, nr.5/6, nr.17/18, 1992, nr.13/14, nr.18/19, nr.22/23, nr.29/31, nr.46/47/48, 1993, nr.3/4, nr.33, 1994, nr.3).

  211.pants. Pagastu padomju valdes

Pagastu padomju valdes izskata to administratīvo pārkāpumu lietas, kuri paredzēti šā kodeksa 94.pantā (ja pārkāpumu izdarījis pilsonis), 100., 152.pantā (izņemot lietas par būvnormatīvu pārkāpumiem), 157., 161., 168., 172.pantā, 173.panta pirmajā daļā un 181.-184.pantā.

(Ar grozījumiem, kas izdarīti ar APP 1985.gada 29.augusta, 31.oktobra un 26.decembra dekrētiem un 1990.gada 3. un 21.decembra, 1992.gada 7. un 28.aprīļa, 11.jūlija, 3.novembra, 1993.gada 19.janvāra un 1994.gada 28.jūlija likumiem - Ziņotājs, 1985, nr.36, nr.45, 1986, nr.1, 1991, nr.5/6, nr.15/16, 1992, nr.18/19, nr.22/23, nr.29/31, nr.46/47/48, 1993, nr.3/4, 1994, nr.17).

  211.1 pants. Rajonu, pilsētu, pilsētas rajonu, pagastu padomju

      priekšsēdētāji un viņu vietnieki un pašvaldību

      direktori

Rajonu, pilsētu, pilsētas rajonu un pagastu padomju priekšsēdētāji un viņu vietnieki, kā arī pašvaldību direktori izskata to administratīvo pārkāpumu lietas, kuri paredzēti šā kodeksa 51.-54., 57., 58., 66., 69., 70., 75., 76., 86.pantā, kā arī lietas par vietējo padomju apstiprināto noteikumu pārkāpšanu.

Naudas sods, ko uzliek rajonu, pilsētu, pilsētas rajonu un pagastu padomju priekšsēdētāji un viņu vietnieki, kā arī pašvaldību direktori, nedrīkst pārsniegt piecus tūkstošus rubļu.

Tajos gadījumos, kad pašvaldība (valde) uzskata, ka par šā panta pirmajā daļā izdarītajiem pārkāpumiem nepieciešams uzlikt lielāku administratīvo naudas sodu un attiecīgā panta noteikumi to pieļauj, pašvaldība (valde) nodod materiālus par šiem pārkāpumiem izskatīt tiesai.

Padomju priekšsēdētāji un viņu vietnieki, pašvaldību direktori ir tiesīgi naudas sodu līdz vienam tūkstotim rubļu iekasēt pārkāpuma izdarīšanas vietā bez protokola sastādīšanas, ja pārkāpējs neapstrīd viņam uzlikto naudas sodu.

(1990.gada 21.decembra likuma redakcijā ar grozījumiem, kas izdarīti ar 1992.gada 28.aprīļa un 3.novembra likumiem - Ziņotājs, 1991, nr.5/6, nr.22/23, 1992, nr.46/47/48).

  211.2 pants. Institūcijas (amatpersonas), kas realizē kontroli pār

      vietējo padomju apstiprināto noteikumu ievērošanu

Kontroli pār vietējo padomju apstiprināto noteikumu ievērošanu realizē padomes pilnvarotas institūcijas (amatpersonas).

Amatpersonas, izskatot lietas par minēto noteikumu pārkāpšanu, var uzlikt naudas sodu līdz diviem tūkstošiem rubļu, bet pārkāpuma izdarīšanas vietā bez protokola sastādīšanas (izsniedzot noteikta parauga kvīti) - līdz vienam tūkstotim rubļu, ja pārkāpējs neapstrīd viņam uzlikto naudas sodu.

Vietējās padomes pilnvarota koleģiāla institūcija par minēto noteikumu pārkāpšanu var uzlikt naudas sodu līdz desmit tūkstošiem rubļu.

(1990.gada 21.decembra likuma redakcijā ar grozījumiem, kas izdarīti ar 1992.gada 3.novembra likumu - Ziņotājs, 1991, nr.5/6, 1992, nr.46/47/48).

  212.pants. Nepilngadīgo lietu komisijas

Rajonu (pilsētu) un pilsētas rajonu nepilngadīgo lietu komisijas izskata nepilngadīgo administratīvo pārkāpumu lietas, izņemot to pārkāpumu lietas, kuri paredzēti šā kodeksa 155.3 un 175.pantā. Šā kodeksa 121.-129., 157., 167., 168. un 181.-184.pantā paredzēto pārkāpumu lietas tās izskata vienīgi tajos gadījumos, kad orgāns (amatpersona), kurš saņēmis lietu par norādītajiem pārkāpumiem, nodod to izskatīšanai šīm komisijām. Nepilngadīgo lietu komisijas izskata arī to administratīvo pārkāpumu lietas par nepilngadīgo vecākiem vai personām, kas viņus aizstāj, kuri paredzēti šā kodeksa 172.pantā un 173.panta pirmajā daļā.

(Ar grozījumiem, kas izdarīti ar APP 1985.gada 31.oktobra dekrētu, 1992.gada 25.augusta un 1993.gada 19.janvāra un 4.novembra likumiem - Ziņotājs, 1985, nr.45, 1992, nr.22/23, 1993, nr.3/4, nr.33).

  212.1 pants. Žūpības apkarošanas komisijas

(Izslēgts ar 1993.gada 19.janvāra likumu - Ziņotājs, 1993, nr.3/4).

  213. pants. Rajonu (pilsētu) tiesas (tiesneši)

Rajonu (pilsētu) tiesu tiesneši izskata to administratīvo pārkāpumu lietas, kuri paredzēti šā kodeksa 46., 50.1, 53.1 (ja pārkāpumu izdarījusi amatpersona), 84.1, 88.3 pantā, 116.panta otrajā daļā, 126.2 panta otrajā daļā, 137.1 panta trešajā daļā, 150.1, 155.3 panta otrajā daļā, 155.6 panta otrajā daļā, 156.panta ceturtajā daļā, 158., 158.1, 160.1 panta otrajā daļā, 166.2 līdz 166.5, 166.7, 166.8, 166.20 panta otrajā daļā, 167.pantā, 171.panta otrajā daļā, 174.3, 175., 175.1, 175.2, 177., 178., 187.1, 190.2, 190.3, 190.5, 190.6, 190.9 panta pirmajā daļā, 194., 200., 201.1, 201.21-201.9, 201.39-201.41, 204.1, 204.2 pantā.

Rajonu (pilsētu) tiesu tiesneši izskata to administratīvo pārkāpumu lietas, kuri paredzēti šā kodeksa 47.-49.1, 51.-53., 55., 57.-64., 66.-68., 71.-73., 75., 76., 80.-82.2, 85.-88.3 pantā, ja tās iesniegušas pašvaldības (valdes), valsts meža dienests, vides aizsardzības valsts inspekcijas vai valsts sanitārās uzraudzības institūcijas vai zivju aizsardzības iestādes.

(APP 1986.gada 2.decembra dekrēta redakcijā ar grozījumiem, kas izdarīti ar APP 1987.gada 30.jūlija, 1988.gada 29.jūlija un 1989.gada 30.novembra dekrētiem, 1990.gada 1.marta, 3.decembra, 21.decembra, 1991.gada 12.marta, 6.augusta, 10.septembra, 1992.gada 5.februāra, 7.aprīļa, 28.aprīļa, 18.jūnija, 11.jūlija, 25.augusta, 3.novembra, 1993.gada 5. un 19.janvāra, 6. un 20.aprīļa, 4.novembra, 1994.gada 17.februāra 1994.gada 28.jūlija likumiem un Ministru kabineta 1994.gada 19.jūlija noteikumiem nr.143 un nr.144 - Ziņotājs, 1986, nr.50, 1987, nr.32, 1988, nr.31, 1989, nr.50, 1990, nr.11, 1991, nr.15/16, nr.5/6, nr.17/18, nr.33/34, nr.39, 1992, nr.10, nr.18/19, nr.22/23, nr.27/28, nr.29/31, nr.35/36, nr.46/47/48, 1993, nr.3/4, nr.16/17, nr.18/19, nr.33, 1994, nr.17, nr.16).

  214.pants. Valsts policijas iestādes

Valsts policijas iestādes izskata šā kodeksa 46., 109.-114., 121., 122., 122.1, 122.2, 122.3, 123., 124., 125., 126., 126.1 pantā, 126.2 panta pirmajā daļā, 126.3, 129., 131., 134.panta otrajā daļā, 135.-136., 138.-140., 155.3 panta pirmajā daļā, 155.4, 155.6, 164.1., 166.20 panta pirmajā daļā, 167., 171.panta pirmajā daļā, 173. panta otrajā daļā, 174.2 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts policijas iestāžu vārdā ir tiesīgi:

1) attiecīgo policijas nodaļu (pārvalžu) priekšnieki un viņu vietnieki, ceļu policijas priekšnieki un viņu vietnieki, policijas iecirkņu priekšnieki un viņu vietnieki - par visiem administratīvajiem pārkāpumiem, kas paredzēti šā panta pirmajā daļā. Dežūrdaļas maiņas vecākais šo amatpersonu prombūtnē ir tiesīgs izskatīt lietas par visiem administratīvajiem pārkāpumiem, kas paredzēti šā panta pirmajā daļā, un valsts policijas iestāžu vārdā uzlikt par tiem administratīvos sodus ārvalstu pilsoņiem, ja viņi ir pakļauti Latvijas Republikas administratīvajai jurisdikcijai, un bezvalstniekiem, kuru pastāvīgā dzīvesvieta nav Latvijas Republika;

2) policijas iecirkņu vecākie inspektori un inspektori laukos un policijas iecirkņu vecākie inspektori rajonu un republikas pilsētās - par administratīvajiem pārkāpumiem, kas paredzēti šā kodeksa 121.panta pirmajā, otrajā un trešajā daļā, 122.panta pirmajā daļā, 122.1 panta pirmajā un otrajā daļā, 125.panta otrajā daļā, 126.panta pirmajā un otrajā daļā, 129., 136., 171. un 191.pantā;

3) ceļu policijas apakšvienību komandieri un viņu vietnieki, ceļu policijas galvenie speciālisti, ceļu policijas inspektori - par administratīvajiem pārkāpumiem, kas paredzēti šā kodeksa 121.panta pirmajā, otrajā un trešajā daļā, 122.panta pirmajā daļā, 122.1 panta pirmajā un otrajā daļā, 125.panta otrajā daļā, 126.panta pirmajā, otrajā un trešajā daļā un 129.pantā;

4) visi valsts policijas darbinieki - par administratīvajiem pārkāpumiem, kas paredzēti šā kodeksa 129.panta pirmajā daļā.

(1992.gada 3.novembra likuma redakcijā ar grozījumiem, kas izdarīti ar 1993.gada 19.janvāra un 4.novembra likumiem un Ministru kabineta 1994.gada 19.jūlija noteikumiem nr.143, nr.144 un 1995.gada 22.aprīļa noteikumiem nr.112 - Ziņotājs, 1992, nr.46/47/48, 1993, nr.3/4, nr.33, 1994, nr.16).

  214.1 pants. Pašvaldības policija

Pašvaldības policijas iestādes izskata šā kodeksa 155.3 panta pirmajā daļā un 155.4, 166.20 panta pirmajā daļā, 155.6 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus pašvaldības policijas iestāžu vārdā ir tiesīgi pašvaldības policijas priekšnieks un viņa vietnieks - uzlikt naudas sodu līdz simt piecdesmit latiem.

(1993.gada 4.novembra likuma redakcijā ar grozījumiem, kas izdarīti ar un Ministru kabineta 1994.gada 19.jūlija noteikumiem nr.143 un nr.144 - Ziņotājs, 1993, nr.33, 1994, nr.16).

  215.pants. Valsts ugunsdrošības uzraudzības iestādes

Valsts ugunsdrošības uzraudzības iestādes izskata šā kodeksa 120. un 179. pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts ugunsdrošības iestāžu vārdā ir tiesīgi:

1) Latvijas Republikas galvenais valsts ugunsdrošības uzraudzības inspektors un viņa vietnieki - naudas sodu pilsoņiem līdz diviem tūkstošiem rubļu un amatpersonām - līdz pieciem tūkstošiem rubļu;

2) vecākie valsts ugunsdrošības uzraudzības inspektori - naudas sodu pilsoņiem līdz diviem tūkstošiem rubļu un amatpersonām - līdz trim tūkstošiem rubļu;

3) valsts ugunsdrošības uzraudzības inspektori - naudas sodu pilsoņiem līdz vienam tūkstotim rubļu un amatpersonām - līdz diviem tūkstošiem rubļu.

(1992.gada 11.jūlija likuma redakcijā - Ziņotājs, 1992, nr.29/31).

  215.1 pants. Valsts ieņēmumu dienesta nodokļu kontroles iestādes

Valsts ieņēmumu dienesta nodokļu kontroles iestādes izskata šā kodeksa 155.1, 155.2, 156. panta otrajā daļā, 156.1, 156.2 pantā (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajos pantos minētajiem pārkāpumiem sastādījušas citas institūcijas amatpersonas, kas pilnvarotas izskatīt attiecīgā administratīvā pārkāpuma lietu), 156.3, 159.pantā, 160.1 panta pirmajā daļā, 166. un 166.6, 166.14-166.16, 166.20 panta pirmajā daļā (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajos pantos minētajiem pārkāpumiem sastādījušas citas institūcijas amatpersonas, kas pilnvarotas izskatīt attiecīgā administratīvā pārkāpuma lietas) pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts ieņēmumu dienesta nodokļu kontroles iestāžu vārdā ir tiesīgi:

1) Valsts ieņēmumu dienesta Nodokļu kontroles departamenta direktors un viņa vietnieks, rajonu (republikas pilsētu) nodokļu inspekciju priekšnieki un viņu vietnieki - naudas sodu līdz divsimt piecdesmit latiem;

2) nodokļu kontroles iestāžu galvenie inspektori un inspektori - naudas sodu līdz simt piecdesmit latiem.

(1993.gada 4.novembra likuma redakcijā ar grozījumiem, kas izdarīti ar 1994.gada 28.jūlija likumu un Ministru kabineta 1994.gada 19.jūlija noteikumiem nr.143 un nr.144 - Ziņotājs, 1993, nr.33, 1994, nr.17, nr.16).

  215.2 pants. Latvijas Republikas Ministru Padomes Monopoldarbības

      uzraudzības komiteja

(Izslēgts ar 1994.gada 17.februāra likumu - Ziņotājs, 1994, nr.17).

  215.3 pants. Valsts darba inspekcija

Valsts darba inspekcija izskata šā kodeksa 41.pantā 90.panta pirmajā daļā un 91.pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts darba inspekcijas vārdā ir tiesīgi:

1) Valsts darba inspekcijas direktors un galvenie valsts darba inspektori -

izsaka brīdinājumu vai uzliek naudas sodu līdz simt piecdesmit latiem;

2) valsts darba inspektori -

izsaka brīdinājumu vai uzliek naudas sodu līdz simt latiem.

(1993.gada 1.jūnija likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1993, nr.24, 1994, nr.17).

  215.4 pants. Tirdzniecības uzraudzības valsts komiteja

Tirdzniecības uzraudzības valsts komiteja izskata šā kodeksa 155., 155.1, 155.2, 155.5 pantā, 156.panta pirmajā, otrajā un trešajā daļā (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajos pantos minētajiem pārkāpumiem sastādījušas citas institūcijas amatpersonas, kas pilnvarotas izskatīt attiecīgā administratīvā pārkāpuma lietas), 156.1, 156.2 un 166.9-166.17 pantā, 166.20 panta pirmajā daļā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Tirdzniecības uzraudzības valsts komitejas vārdā ir tiesīgi:

1) Tirdzniecības uzraudzības valsts komitejas priekšsēdētājs un viņa vietnieki, daļu vadītāji, reģionālo dienestu vadītāji - naudas sodu līdz divsimt piecdesmit latiem;

2) Tirdzniecības uzraudzības valsts komitejas reģionālo dienestu galvenie speciālisti un speciālisti - naudas sodu līdz simt latiem.

(1993.gada 4.novembra likuma redakcijā ar grozījumiem, kas izdarīti ar 1994.gada 28.jūlija likumu un Ministru kabineta 1994.gada 19.jūlija noteikumiem nr.144 - Ziņotājs, 1993, nr.33, 1994, nr.17, nr.16).

  215.5 pants. Spirta monopola pārvalde

Spirta monopola pārvalde izskata šā kodeksa 155.1 panta otrajā un trešajā daļā, 155.2 panta otrajā daļā, 156. panta otrajā daļā, 156.1 panta otrajā daļā, 156.2 panta otrajā daļā un 166.14 - 166.16 panta otrajā daļā paredzētās administratīvo pārkāpumu lietas (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajos pantos minētajiem pārkāpumiem sastādījušas citas institūcijas amatpersonas, kas pilnvarotas izskatīt attiecīgā administratīvā pārkāpuma lietas).

Izskatīt administratīvo pārkāpumu lietas un uzlikt administratīvos sodus Spirta monopola pārvaldes vārdā ir tiesīgi:

1) Spirta monopola pārvaldes direktors un viņa vietnieki -

naudas sodu līdz divsimt piecdesmit latiem;

2) Spirta monopola pārvaldes citas amatpersonas -

naudas sodu līdz divsimt latiem.

(1994.gada 28.jūlija likuma redakcijā - Ziņotājs, 1994, nr.17).

  215.6 pants. Valsts statistikas komitejas iestādes

Valsts statistikas komitejas iestādes izskata šā kodeksa 166.6 pantā paredzēto administratīvo pārkāpumu lietas par statistiskās informācijas jautājumiem (izņemot lietas par pārkāpumiem tajos gadījumos, kad kontroli veikušas un administratīvo pārkāpumu protokolu par šajā pantā minētajiem pārkāpumiem sastādījušas citas institūcijas amatpersonas, kas pilnvarotas izskatīt attiecīgā administratīvā pārkāpuma lietas).

Izskatīt administratīvo pārkāpumu lietas un uzlikt administratīvos sodus valsts statistikas iestāžu vārdā ir tiesīgi:

1) Valsts statistikas komitejas priekšsēdētājs un viņa vietnieki -

naudas sodu no simt līdz divsimt piecdesmit latiem;

2) pilsētu un rajonu valsts statistikas nodaļu priekšnieki -

naudas sodu no simt līdz simt piecdesmit latiem.

(1994.gada 28.jūlija likuma redakcijā - Ziņotājs, 1994, nr.17).

  216.pants. Dzelzceļa transporta institūcijas

Dzelzceļa transporta institūcijas izskata šā kodeksa 43.panta pirmajā daļā (par pārkāpumiem dzelzceļa transportā), 109., 110.pantā, 120.panta pirmajā daļā, 134.panta pirmajā daļā, 135.panta pirmajā daļā, 136. un 138.pantā (par pārkāpumiem dzelzceļa transportā) paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus dzelzceļa transporta institūciju vārdā ir tiesīgi:

1) stacijas priekšnieks un viņa vietnieks, pasažieru stacijas priekšnieks un viņa vietnieks, lokomotīvju (vagonu) depo priekšnieks un viņa vietnieks, mehanizētās iekraušanas un izkraušanas distances priekšnieks, ceļa distances priekšnieks, valsts uzņēmuma "Latvijas dzelzceļš" apsardzes daļas priekšnieks un viņa vietnieks - brīdinājumu vai naudas sodu līdz pieciem tūkstošiem rubļu;

2) ugunsdzēsības komandas daļas (sardzes) priekšnieks, nodaļas (vienības, komandas, ugunsdzēsības vilciena) priekšnieks un viņa vietnieks, ugunsdzēsības profilakses vecākais instruktors, vecākais ceļu meistars - brīdinājumu vai naudas sodu līdz trim tūkstošiem rubļu;

3) pasažieru vilciena priekšnieks (pasažieru vilciena mehāniķis brigadieris), pasažieru vilciena kontrolieris revidents, pasažieru vilciena revidents instruktors, ceļu meistars - brīdinājumu vai naudas sodu līdz trīssimt rubļiem.

Šajā pantā minētās amatpersonas ir tiesīgas iekasēt naudas sodu līdz trīssimt rubļiem pārkāpuma izdarīšanas vietā, nesastādot protokolu, ja pārkāpējs neapstrīd viņam uzlikto administratīvo sodu.

(1992.gada 11.jūlija likuma redakcijā - Ziņotājs, 1992, nr.29/31).

  217.pants. Jūras un upju transporta institūcijas

Jūras un upju transporta institūcijas izskata šā kodeksa 43.panta pirmajā daļā (par pārkāpumiem jūras un upju transportā), 115.pantā, 116.panta pirmajā daļā, 117., 119.pantā, 120.panta pirmajā daļā, 134.panta pirmajā daļā, 135.panta pirmajā daļā, 136. un 138.pantā (par pārkāpumiem jūras un upju transportā) paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus jūras un upju transporta institūciju vārdā ir tiesīgi:

1) Latvijas ostu galvenais kapteinis un viņa vietnieks - naudas sodu līdz desmit tūkstošiem rubļu;

2) ostas kapteinis un viņa vietnieks - naudas sodu līdz pieciem tūkstošiem rubļu;

3) ostas administrācijas pārvaldnieks un viņa vietnieks - naudas sodu līdz trim tūkstošiem rubļu;

4) kuģa kapteinis - naudas sodu līdz vienam tūkstotim rubļu.

Šajā pantā minētās amatpersonas ir tiesīgas iekasēt naudas sodu līdz trīssimt rubļiem pārkāpuma izdarīšanas vietā, nesastādot protokolu, ja pārkāpējs neapstrīd viņam uzlikto sodu.

(1992.gada 11.jūlija likuma redakcijā - Ziņotājs, 1992, nr.29/31).

  218 pants. Upju transporta orgāni

(Izslēgts ar 1992.gada 11.jūlija likumu - Ziņotājs, 1992, nr.29/31).

  219.pants. Latvijas Mazo kuģu inspekcija

Latvijas Mazo kuģu inspekcija izskata šā kodeksa 118.pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Latvijas Mazo kuģu inspekcijas vārdā ir tiesīgi:

1) Latvijas Mazo kuģu inspekcijas priekšnieks un viņa vietnieki - naudas sodu līdz trim tūkstošiem rubļu;

2) Latvijas Mazo kuģu inspekcijas inspektori - naudas sodu līdz diviem tūkstošiem rubļu.

(Ar grozījumiem, kas izdarīti ar APP 1986.gada 2.decembra dekrētu un 1992.gada 11.jūlija likumu - Ziņotājs, 1986, nr.50, 1992, nr.29/31).

  220.pants. Gaisa transporta institūcijas

Gaisa transporta institūcijas izskata to administratīvo pārkāpumu lietas, kuri paredzēti šā kodeksa 43.panta otrajā daļā, 111.pantā (izņemot pirmajā, trešajā un ceturtajā daļā paredzētos pārkāpumus, kas izdarīti aerodromos, kuri nav pakļauti Satiksmes ministrijas attiecīgajām institūcijām, vai šādu aerodromu rajonos), 112.-114.pantā, 120.panta otrajā daļā, 136. pantā (par pārkāpumiem gaisa transportā) un 139.pantā.

Izskatīt administratīvo pārkāpumu lietas un uzlikt administratīvos sodus gaisa transporta institūciju vārdā ir tiesīgas amatpersonas, kuru sarakstu nosaka Latvijas Republikas Satiksmes ministrija.

(Ar grozījumiem, kas izdarīti ar 1986.gada 2.decembra dekrētu un 1992.gada 11.jūlija likumu - Ziņotājs, 1986, nr.50, 1992, nr.29/31).

  221.pants. Transporta valsts kontroles iestādes

Transporta valsts kontroles iestādes izskata to administratīvo pārkāpumu lietas, kuri paredzēti šā kodeksa 134.panta pirmajā daļā, 135.panta otrajā un trešajā daļā, 136.panta ceturtajā, piektajā, sestajā un astotajā daļā, 137.pantā un 137.1panta pirmajā un otrajā daļā.

Izskatīt administratīvo pārkāpumu lietas un uzlikt administratīvos sodus šā panta pirmajā daļā minēto iestāžu vārdā ir tiesīgi:

1) transporta valsts kontroles iestādes priekšnieks, viņa vietnieki, transporta valsts kontroles iestādes rajonu un republikas pilsētu nodaļu priekšnieki, viņu vietnieki, pašvaldības kontroles iestāžu priekšnieki un viņu vietnieki - naudas sodu līdz pieciem tūkstošiem rubļu;

2) transporta valsts kontroles iestāžu un pašvaldības kontroles iestāžu kontrolieri - naudas sodu līdz vienam tūkstotim rubļu;

3) valsts transporta uzņēmumu, pašvaldības transporta uzņēmumu direktori, viņu vietnieki, daļu priekšnieki, viņu vietnieki, kustības kontroles dienesta priekšnieks, viņa vietnieki un kontrolieri - naudas sodu līdz vienam tūkstotim rubļu;

4) Satiksmes ministrijas un pašvaldības iestāžu noteiktās amatpersonas - naudas sodu līdz vienam tūkstotim rubļu.

Šajā pantā minētās amatpersonas ir tiesīgas iekasēt naudas sodu līdz trīssimt rubļiem pārkāpuma izdarīšanas vietā, nesastādot protokolu, ja pārkāpējs neapstrīd viņam uzlikto administratīvo sodu.

(1991.gada 6.augusta likuma redakcijā ar grozījumiem, kas izdarīti ar 1992.gada 11.jūlija likumu - Ziņotājs, 1991, nr.33/34, 1992, nr.29/31).

  221.1 pants. Valsts ceļu dienesta un ceļu satiksmes drošības

      iestādes

Valsts ceļu dienesta un satiksmes drošības iestādes izskata šā kodeksa 130. pantā, 134. panta otrajā daļā un 140.-142. pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts ceļu dienesta un ceļu satiksmes drošības iestāžu vārdā ir tiesīgi:

1) Satiksmes ministrijas Autoceļu departamenta direktors un viņa vietnieki, Ceļu satiksmes drošības direkcijas direktors un viņa vietnieki, daļas priekšnieks un rajonu (pilsētu) nodaļu priekšnieki, Autoceļu direkcijas ģenerāldirektors, Ceļu uzturēšanas daļas vadītājs un rajonu valsts ceļu pārvaldīšanas nodaļu vadītāji - naudas sodu līdz divsimt latiem;

2) Ceļu satiksmes drošības direkcijas daļas priekšnieka vietnieki un rajonu (pilsētu) nodaļu priekšnieku vietnieki, Autoceļu direkcijas rajonu valsts ceļu pārvaldīšanas nodaļu vecākie speciālisti - naudas sodu līdz simt piecdesmit latiem;

3) Ceļu satiksmes drošības direkcijas inspektori - naudas sodu līdz simt latiem.

(1995.gada 22.aprīļa MK noteikumu nr.112 redakcijā.)

  222.pants. Darba tiesību un tehniskie inspektori

(Izslēgts ar 1992.gada 11.jūlija likumu - Ziņotājs, 1992, nr.29/31).

  223.pants. Valsts tehniskās uzraudzības iestādes

(Izslēgts ar 1994.gada 28.jūlija likumu - Ziņotājs, 1994, nr.17).

  223.1 pants. Valsts celtniecības darbu drošības un būvnormatīvu

      uzraudzības iestādes

Valsts celtniecības darbu drošības un būvnormatīvu uzraudzības iestādes izskata šā kodeksa 99.panta 1., 2., 3. un 4.punktā, 152. (ja tie ir būvnormatīvu pārkāpumi) un 152.2pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts celtniecības darbu drošības un būvnormatīvu uzraudzības iestāžu vārdā ir tiesīgi:

1) Latvijas Republikas Valsts celtniecības inspekcijas priekšnieks un viņa vietnieks - naudas sodu līdz trim tūkstošiem rubļu;

2) rajonu, pilsētu valsts celtniecības inspekciju priekšnieki - naudas sodu līdz diviem tūkstošiem rubļu;

3) valsts celtniecības inspektori - naudas sodu līdz vienam tūkstotim rubļu.

(1992.gada 11.jūlija likuma redakcijā - Ziņotājs, 1992, nr.29/31).

  223.2 pants. Valsts energokontroles iestādes

Valsts energokontroles iestādes izskata šā kodeksa 41.pantā, 90.panta otrajā daļā, 92.pantā, 95.panta otrajā daļā un 197.pantā (lietās par gadījumiem, kad zīmogu vai plombu uzlikusi valsts energokontroles iestādes amatpersona) paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts energokontroles iestāžu vārdā ir tiesīgi:

1) Valsts energokontroles direktors un viņa vietnieki, Valsts energoinspekcijas priekšnieks un viņa vietnieki - naudas sodu līdz divdesmit pieciem tūkstošiem rubļu;

2) Valsts energoinspekcijas nodaļu priekšnieki un vecākie inspektori - naudas sodu līdz divdesmit tūkstošiem rubļu;

3) Valsts energoinspekcijas inspektori - naudas sodu līdz desmit tūkstošiem rubļu.

(1992.gada 11.jūlija likuma redakcijā ar grozījumiem, kas izdarīti ar 1993.gada 1.jūnija likumu - Ziņotājs, 1992, nr.29/31, 1993, nr.24).

  224.pants. Valsts atomenerģijas darbu drošības uzraudzības orgāni

(Izslēgts ar 1992.gada 11.jūlija likumu - Ziņotājs, 1992, nr.29/31).

  225.pants. PSRS Mašīnbūves ministrijas un PSRS Vidējās mašīnbūves

      ministrijas inspekciju orgāni

(Izslēgts ar 1992.gada 11.jūlija likumu - Ziņotājs, 1992, nr.29/31).

  226.pants. Muitas iestādes

Muitas iestādes izskata šā kodeksa 190.7, 201.11-201.25 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus muitas iestāžu vārdā ir tiesīgi:

1) Latvijas Republikas Finansu ministrijas Muitas departamenta priekšnieks un viņa vietnieki - par administratīvajiem pārkāpumiem, kas paredzēti šā kodeksa 201.17-201.18, 201.22, 201.24 pantā un 201.25 panta otrajā daļā gadījumos, ja pārkāpumu ir izdarījusi amatpersona; kā arī par administratīvajiem pārkāpumiem, kas paredzēti šā kodeksa 201.19-201.21 un 201.23 pantā.

Latvijas Republikas Finansu ministrijas Muitas departamenta priekšnieks un viņa vietnieki ir tiesīgi uzlikt administratīvos sodus arī par visiem administratīvajiem pārkāpumiem, kas norādīti šīs daļas 2. un 3.punktā;

2) muitu vadītāji un viņu vietnieki - par administratīvajiem pārkāpumiem, kas paredzēti šā kodeksa 201.11-201.13 pantā gadījumos, ja pārkāpumu izdarījusi amatpersona, 201.17, 201.18, 201.22 pantā un 201.25 panta otrajā daļā gadījumos, ja pārkāpumu izdarījis pilsonis, kā arī par administratīvajiem pārkāpumiem, kas paredzēti šā kodeksa 190.7 pantā, 201.14 panta trešajā daļā un 201.15-201.16 pantā.

Par šā kodeksa 201.19 un 201.21 pantā paredzētajiem pārkāpumiem muitu vadītāji un viņu vietnieki var izteikt brīdinājumu;

3) muitas kontrolposteņu vadītāji un viņu vietnieki - par administratīvajiem pārkāpumiem, kas paredzēti šā kodeksa 201.11-201.13 un 201.24 pantā gadījumos, ja pārkāpumu ir izdarījis pilsonis, kā arī par administratīvajiem pārkāpumiem, kas paredzēti šā kodeksa 190.7 pantā, 201.14 panta pirmajā un otrajā daļā un 201.25 panta pirmajā daļā.

Par šā kodeksa 201.16, 201.18, 201.19 un 201.22 pantā paredzētajiem pārkāpumiem muitas kontrolposteņu vadītāji un viņu vietnieki var izteikt brīdinājumu.

(1991.gada 25.septembra likuma redakcijā ar grozījumiem, kas izdarīti ar 1992.gada 7.janvāra, 11.jūlija un 1994.gada 17.februāra likumiem - Ziņotājs, 1991, nr.41, 1992, nr.4/5 un nr.29/31).

  226.1 pants. Robežapsardzības spēki

Robežapsardzības spēki izskata šā kodeksa 126.2 panta pirmajā daļā (par pārkāpumiem, kas izdarīti uz valsts robežas un pierobežas joslā) un 194.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus robežapsardzības spēku vārdā ir tiesīgi Aizsardzības spēku Robežapsardzības pārvaldes priekšnieks un viņa vietnieki, robežsargu bataljonu komandieri un viņu vietnieki.

(1994.gada 28.jūlija likuma redakcijā - Ziņotājs, 1994, nr.17).

  227.pants. PSRS Aizsardzības ministrijas orgāni

(Izslēgts ar 1992.gada 11.jūlija likumu - Ziņotājs, 1992, nr.29/31).

  228.pants. Institūcijas un iestādes, kas realizē valsts sanitāro

      uzraudzību

Institūcijas un iestādes, kas realizē valsts sanitāro uzraudzību, izskata to administratīvo pārkāpumu lietas, kuri paredzēti šā kodeksa 42., 43., 59., 72.-76., 83., 87., 108.4 , 155.5 , 166.10 un 166.14 pantā (ja tie ir sanitāri higiēnisko noteikumu pārkāpumi).

Izskatīt administratīvo pārkāpumu lietas un uzlikt administratīvo naudas sodu valsts sanitāro uzraudzību realizējošo institūciju un iestāžu vārdā ir tiesīgi:

1) Latvijas Republikas galvenais valsts sanitārais ārsts un viņa vietnieki - naudas sodu līdz divsimt piecdesmit latiem;

2) rajonu, pilsētu vai transporta valsts sanitārie ārsti - naudas sodu līdz piecdesmit latiem.

Tajos gadījumos, kad institūciju un iestāžu amatpersonas, kas realizē valsts sanitāro uzraudzību, uzskata, ka par šā panta pirmajā daļā minētajiem pārkāpumiem nepieciešams uzlikt lielāku administratīvo naudas sodu un attiecīgā panta noteikumi to pieļauj, materiālus par šiem pārkāpumiem nodod izskatīt tiesai.

(1992.gada 28.aprīļa likuma redakcijā ar grozījumiem, kas izdarīti ar 1995.gada 18.jūlija MK noteikumiem nr.217 - Ziņotājs, 1992, nr.22/23).

  228.1 pants. Medicīniskās aprūpes un darbspējas ekspertīzes

      kvalitātes kontroles inspekcija

Medicīniskās aprūpes un darbspējas ekspertīzes kvalitātes kontroles inspekcija izskata šī kodeksa 45.1 - 45.11 un 46.2 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Medicīniskās aprūpes un darbspējas ekspertīzes kvalitātes kontroles inspekcijas vārdā ir tiesīgi:

Medicīniskās aprūpes un darbspējas ekspertīzes kvalitātes kontroles inspekcijas valsts galvenais eksperts un viņa vietnieki -

uzliek naudas sodu līdz divsimt piecdesmit latiem;

Medicīniskās aprūpes un darbspējas ekspertīzes kvalitātes kontroles inspekcijas valsts eksperti -

uzliek naudas sodu līdz simt piecdesmit latiem.

(1995.gada 11.jūlija MK noteikumu nr.193 redakcijā.)

  228.2 pants. Farmācijas inspekcija

Farmācijas inspekcija izskata šī kodeksa 46.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Farmācijas inspekcijas vārdā ir tiesīgi Farmācijas inspekcijas vadītājs, viņa vietnieki un inspektori -

uzliek naudas sodu no piecdesmit līdz divsimt piecdesmit latiem.

(1995.gada 11.jūlija MK noteikumu nr.193 redakcijā.)

       229.pants.   PSRS   Aizsardzības   ministrijas,   PSRS   Iekšlietu
                    ministrijas   un   PSRS  Valsts  drošības   komitejas
                    sanitārās uzraudzības   medicīnas dienesti
 (Izslēgts ar 1992.gada 11.jūlija likumu - Ziņotājs, 1992, nr.29/31).

  230.pants. Valsts veterinārā dienesta iestādes

Valsts veterinārā dienesta iestādes izskata šā kodeksa 46.1 (par pārkāpumiem veterināro zāļu ražošanā un izplatīšanā), 105., 107., 108. un 108.1-108. 4 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts veterinārā dienesta iestāžu vārdā ir tiesīgi:

1) Latvijas Republikas valsts galvenais veterinārais inspektors - naudas sodu līdz divsimt piecdesmit latiem;

2) valsts vecākie veterinārie inspektori - naudas sodu līdz simt latiem;

3) valsts veterinārie inspektori - naudas sodu līdz piecdesmit latiem.

(1992.gada 3.novembra likuma redakcijā ar grozījumiem, kas izdarīti ar 1993.gada 11.maija likumu un 1995.gada 18.jūlija MK noteikumiem nr.217 - Ziņotājs, 1992, nr.46/47/48, 1993, nr.20/21).

       230.1  pants.   Lauksaimniecības   produkcijas  kvalitātes  valsts
                       uzraudzības iestādes

Lauksaimniecības produkcijas kvalitātes valsts uzraudzības iestādes izskata šā kodeksa 103.3 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus lauksaimniecības produkcijas kvalitātes valsts uzraudzības iestāžu vārdā ir tiesīgi:

1) Zemkopības ministrijas Pārtikas produkcijas kvalitātes valsts inspekcijas priekšnieks - naudas sodu līdz simt piecdesmit latiem;

2) Zemkopības ministrijas Pārtikas produkcijas kvalitātes valsts inspekcijas inspektori un rajonu lauksaimniecības pārvalžu (departamentu) produkcijas kvalitātes valsts inspektori - naudas sodu līdz simt latiem.

(1992.gada 11.jūlija likuma redakcijā ar grozījumiem, kas izdarīti ar 1994.gada 28.jūlija likumu - Ziņotājs, 1992, nr.29/31, 1994, nr.17).

230.2 pants. Sēklu kvalitātes valsts uzraudzības iestādes

Sēklu kvalitātes valsts uzraudzības iestādes izskata šā kodeksa 103.5 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus sēklu kvalitātes valsts uzraudzības iestāžu vārdā ir tiesīgi:

1) Valsts sēklu inspekcijas priekšnieks, viņa vietnieki un inspektori - naudas sodu līdz diviem tūkstošiem rubļu;

2) rajonu sēklu kvalitātes uzraudzības agronomi inspektori un inspektori - naudas sodu līdz vienam tūkstotim rubļu.

(1992.gada 11.jūlija likuma redakcijā - Ziņotājs, 1992, nr.29/31).

  230.3 pants. Ciltsdarba noteikumu ievērošanas valsts kontroles un

      uzraudzības iestādes

Ciltsdarba noteikumu ievērošanas valsts kontroles un uzraudzības iestādes izskata šā kodeksa 105.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus ciltsdarba noteikumu ievērošanas valsts kontroles un uzraudzības iestāžu vārdā ir tiesīgi:

1) Latvijas Republikas Lauksaimniecības ministrijas Ciltsdarba valsts inspekcijas priekšnieks un inspektori - naudas sodu līdz trim tūkstošiem rubļu;

2) rajonu lauksaimniecības pārvalžu (departamentu) ciltsdarba valsts inspektori - naudas sodu līdz diviem tūkstošiem rubļu.

(1992.gada 11.jūlija likuma redakcijā - Ziņotājs, 1992, nr.29/31).

  230.4 pants. Zemkopības ministrijas Valsts labības inspekcija

Zemkopības ministrijas Valsts labības inspekcija izskata šā kodeksa 103.6 pantā un 166.15 panta pirmajā daļā paredzēto administratīvo pārkāpumu lietas (izņemot lietas par pārkāpumiem tajos gadījumos, kad kontroli ir veikušas un administratīvo pārkāpumu protokolu par šajos pantos minētajiem pārkāpumiem jau sastādījušas citu institūciju amatpersonas, kas arī ir pilnvarotas izskatīt attiecīgā administratīvā pārkāpuma lietas).

Izskatīt administratīvo pārkāpumu lietas un uzlikt administratīvos sodus Zemkopības ministrijas Valsts labības inspekcijas vārdā ir tiesīgi:

1) Zemkopības ministrijas Valsts labības inspekcijas direktors un direktora vietnieks - naudas sodu līdz divsimt piecdesmit latiem;

2) Zemkopības ministrijas Valsts labības inspekcijas vecākie inspektori un inspektori - naudas sodu līdz simt latiem.

(1995.gada 18.jūlija MK noteikumu nr.217 redakcijā.)

  230.5 pants. Augu aizsardzības valsts iestādes

Augu aizsardzības valsts iestādes izskata šā kodeksa 101., 102. un 103. pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus augu aizsardzības valsts iestāžu vārdā ir tiesīgi:

1) Valsts augu aizsardzības stacijas direktors un viņa vietnieki - naudas sodu līdz simt piecdesmit latiem;

2) rajonu augu aizsardzības agronomi inspektori un augu karantīnas inspektori - naudas sodu līdz simt latiem.

(1994.gada 28.jūlija likuma redakcijā - Ziņotājs, 1994, nr.17).

  230.6 pants. Meliorācijas sistēmu un būvju valsts kontroles un

      uzraudzības iestādes

Meliorācijas sistēmu un būvju valsts kontroles un uzraudzības iestādes izskata šā kodeksa 66.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus meliorācijas sistēmu un būvju valsts kontroles un uzraudzības iestāžu vārdā ir tiesīgi:

Latvijas Republikas Lauksaimniecības ministrijas Meliorācijas pārvaldes (departamenta) vadītājs, meliorācijas sistēmu ekspluatācijas valsts uzņēmumu (iestāžu, organizāciju) vadītāji un viņu vietnieki - naudas sodu līdz diviem tūkstošiem rubļu.

(1992.gada 11.jūlija likuma redakcijā - Ziņotājs, 1992, nr.29/31).

  230.7 pants. Valsts augu šķirņu salīdzināšanas centrs

Valsts augu šķirņu salīdzināšanas centrs izskata šā kodeksa 102.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts augu šķirņu salīdzināšanas centra vārdā ir tiesīgi:

Valsts augu šķirņu salīdzināšanas centra direktors - naudas sodu līdz divsimt piecdesmit latiem;

Valsts augu šķirņu salīdzināšanas centra galvenie agronomi - naudas sodu līdz simt piecdesmit latiem.

(1994.gada 28.jūlija likuma redakcijā - Ziņotājs, 1994, nr.17).

  231.pants. Vides aizsardzības valsts inspekcijas

Vides aizsardzības valsts inspekcijas izskata lietas par administratīvajiem pārkāpumiem, kuri paredzēti šā kodeksa 47.-49.1, 51.-58. un 59.pantā (ja tie nav sanitāri higiēnisko noteikumu pārkāpumi), 60.-71., 72.-76.pantā (ja tie nav vides aizsardzības sanitāri higiēnisko noteikumu vai normu pārkāpumi) un 77.-81., 82. (izņemot lietas par zivju resursu nelikumīgu izpēti un izmantošanu), 83.-88.2 pantā.

Izskatīt administratīvo pārkāpumu lietas un uzlikt administratīvos naudas sodus vides aizsardzības valsts inspekciju vārdā ir tiesīgi:

- Latvijas Republikas vides aizsardzības galvenais valsts inspektors un viņa vietnieki -

uzliek naudas sodu līdz divsimt latiem;

- teritoriālo (reģionālo) struktūrvienību vides aizsardzības galvenie valsts inspektori un viņu vietnieki -

uzliek naudas sodu līdz simt piecdesmit latiem.

Par pārkāpumiem, kuri paredzēti 61., 82. (izņemot lietas par zivju resursu nelikumīgu izpēti un izmantošanu), 82.1 un 82.2pantā, ja tos pieļāvuši ārvalstu pilsoņi, ārvalstu kuģu kapteiņi vai citu peldošu līdzekļu kapteiņi vai komandējošā sastāva personas, iepriekšminētie vides aizsardzības valsts inspektori -

uzliek naudas sodu līdz maksimālajam šajos pantos paredzētajam naudas sodam ASV dolāros, kuru var iekasēt pārkāpuma izdarīšanas vietā;

- vides aizsardzības valsts inspektors -

uzliek naudas sodu līdz divdesmit latiem, bet par pārkāpumiem, kuri paredzēti 61., 82., 82.1 un 82.2 pantā, ja tos pieļāvuši ārvalstu pilsoņi, ārvalstu kuģu kapteiņi vai komandējošā sastāva personas, - uzliek naudas sodu līdz diviem tūkstošiem ASV dolāru, kuru var iekasēt pārkāpuma izdarīšanas vietā.

Tajos gadījumos, kad vides aizsardzības valsts inspekciju amatpersonas uzskata, ka par šā panta pirmajā daļā minētajiem pārkāpumiem nepieciešams uzlikt lielāku administratīvo naudas sodu un attiecīgā panta noteikumi to pieļauj, materiālus par šiem pārkāpumiem nodod izskatīt tiesai.

Vides aizsardzības valsts inspekciju amatpersonas par to kompetences ietvaros izskatāmajiem pārkāpumiem sastāda protokolu. Naudas sodu līdz divdesmit latiem, ja pārkāpējs neapstrīd viņam uzlikto naudas sodu, šī amatpersona var iekasēt pārkāpuma izdarīšanas vai atklāšanas vietā.

(1992.gada 28.aprīļa likuma redakcijā ar grozījumiem, kas izdarīti ar 1992.gada 11.jūlija un 3.novembra likumiem un MK 1994.gada 30.augusta noteikumiem nr.176 - Ziņotājs, 1992, nr.22/23, nr.29/31, nr.46/47/48, 1994, nr.19).

  231.1 pants. Valsts kultūras pieminekļu aizsardzības inspekcija

Valsts kultūras pieminekļu aizsardzības inspekcija izskata šā kodeksa 89. - 89.5 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts kultūras pieminekļu aizsardzības inspekcijas vārdā ir tiesīgi:

Valsts kultūras pieminekļu aizsardzības inspekcijas priekšnieks un viņa vietnieki - naudas sodu līdz piecdesmit latiem;

rajonu, republikas pilsētu un pilsētu rajonu valsts kultūras pieminekļu aizsardzības inspektori - naudas sodu līdz divdesmit pieciem latiem.

Valsts kultūras pieminekļu aizsardzības inspekcijas amatpersonas par to kompetences ietvaros izskatāmajiem pārkāpumiem sastāda protokolu. Naudas sodu līdz pieciem latiem, ja pārkāpējs neapstrīd viņam uzlikto naudas sodu, šīs amatpersonas var iekasēt pārkāpuma izdarīšanas vai atklāšanas vietā.

(1994.gada 28.jūlija likuma redakcijā - Ziņotājs, 1992, nr.17).

  232.pants. Zivju aizsardzības iestādes

Zivju aizsardzības iestādes izskata lietas par administratīvajiem pārkāpumiem, kuri paredzēti šā kodeksa 80.panta pirmajā un otrajā daļā (par zvejas, makšķerēšanas vai zivju krājumu aizsardzības noteikumu pārkāpšanu), 80.2 pantā, 82.pantā (par zivju resursu nelikumīgu izpēti un izmantošanu), 116.panta pirmajā daļā (par zvejas rajona robežu pārkāpšanu) un kurus tās atklājušas resorkontroles realizēšanas procesā.

Izskatīt administratīvo pārkāpumu lietas un uzlikt administratīvos naudas sodus zivju aizsardzības iestāžu vārdā ir tiesīgi:

- zivju resursu valsts uzraudzības dienesta priekšnieks un viņa vietnieki -

uzliek naudas sodu līdz simt piecdesmit latiem;

- zivju resursu valsts uzraudzības dienesta reģionālie uzraugi -

uzliek naudas sodu līdz simt latiem;

- zivju resursu valsts uzraudzības dienesta teritoriālie uzraugi -

uzliek naudas sodu līdz divdesmit latiem;

Par pārkāpumiem, kuri paredzēti 82.pantā (par zivju resursu nelikumīgu izpēti un izmantošanu), ja tos pieļāvuši ārvalstu pilsoņi, ārvalstu kuģu kapteiņi vai citu peldošo līdzekļu kapteiņi vai komandējošā sastāva personas, - zivju resursu valsts uzraudzības dienesta priekšnieks un viņa vietnieki uzliek naudas sodu līdz desmit tūkstošiem ASV dolāru, kuru var iekasēt pārkāpuma izdarīšanas vietā;

zivju resursu valsts uzraudzības dienesta reģionālie uzraugi un teritoriālie uzraugi uzliek naudas sodu līdz diviem tūkstošiem ASV dolāru, kuru var iekasēt pārkāpuma izdarīšanas vietā.

Tajos gadījumos, kad zivju resursu valsts uzraudzības dienesta amatpersonas uzskata, ka par šā panta pirmajā daļa minētajiem pārkāpumiem nepieciešams uzlikt lielāku administratīvo sodu un attiecīgā panta noteikumi to pieļauj, materiālus par šiem pārkāpumiem nodod izskatīt tiesai.

Zivju resursu valsts uzraudzības dienesta amatpersonas par to kompetences ietvaros izskatāmajiem pārkāpumiem sastāda protokolu. Naudas sodu līdz divdesmit latiem rubļiem, ja pārkāpējs neapstrīd viņam uzlikto naudas sodu, šīs amatpersonas var iekasēt pārkāpuma izdarīšanas vai atklāšanas vietā.

(1992.gada 28.aprīļa likuma redakcijā ar grozījumiem, kas izdarīti ar 1992.gada 11.jūlija un 3.novembra likumiem un MK 1994.gada 30.augusta noteikumiem nr.176 - Ziņotājs, 1992, nr.22/23, nr.29/31, nr.46/47/48, 1994, nr.19).

  233.pants. Valsts meža dienesta amatpersonas

Latvijas Republikas valsts meža dienesta amatpersonas izskata lietas par administratīvajiem pārkāpumiem, kuri paredzēti šā kodeksa 54., 57., 58., 66. un 67.-71. pantā (par meža apsardzības, aizsardzības, atjaunošanas vai kopšanas noteikumu pārkāpšanu), 80., 80.1 pantā un kuri atklāti, realizējot kontroli pār meža apsardzību, aizsardzību, atjaunošanu, kopšanu vai medību saimniecību prasību neievērošanu.

Izskatīt administratīvo pārkāpumu lietas un uzlikt administratīvos naudas sodus valsts meža dienesta vārdā ir tiesīgi:

- virsmežziņi uzliek naudas sodu līdz simt piecdesmit latiem par pārkāpumiem, kuri paredzēti šā kodeksa 54., 57., 58., 66., 67., 68., 70., 71., 80., 80.1 pantā;

- mežziņi uzliek naudas sodu līdz piecdesmit latiem par pārkāpumiem, kuri paredzēti šā kodeksa 54., 57., 58., 66., 69. un 71.pantā;

- mežsargi uzliek naudas sodu pilsoņiem un amatpersonām līdz divdesmit latiem par pārkāpumiem, kuri paredzēti šā kodeksa 54., 57., 58., 66., 69. un 70.pantā.

Tajos gadījumos, kad valsts meža dienesta amatpersonas uzskata, ka par šā panta pirmajā daļā minētajiem pārkāpumiem nepieciešams uzlikt lielāku administratīvo naudas sodu un attiecīgā panta noteikumi to pieļauj, materiālus par šiem pārkāpumiem nodod izskatīt tiesai.

Valsts meža dienesta amatpersonas par to kompetences ietvaros izskatāmajiem pārkāpumiem sastāda protokolu. Naudas sodu līdz divdesmit latiem, ja pārkāpējs neapstrīd viņam uzlikto naudas sodu, var iekasēt pārkāpuma izdarīšanas vai atklāšanas vietā.

(1992.gada 28.aprīļa likuma redakcijā ar grozījumiem, kas izdarīti ar MK 1994.gada 30.augusta noteikumiem, nr.176 - Ziņotājs, 1992, nr.22/23, 1994, nr.19).

  234.pants. Institūcijas, kas realizē uzraudzību pār medību

      noteikumu ievērošanu

Institūcijas, kas realizē uzraudzību pār medību noteikumu ievērošanu, izskata šā kodeksa 80. (par medību, kā arī citu dzīvnieku izmantošanas veidu noteikumu pārkāpšanu) un 80.1pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus ir tiesīgi to republikas un vietējo institūciju vadītāji, kas realizē resoruzraudzību pār medību noteikumu ievērošanu.

(1992.gada 28.aprīļa likuma redakcijā - Ziņotājs, 1992, nr.22/23).

  235.pants. Valsts elektrosakaru inspekcija

Valsts elektrosakaru inspekcija izskata šā kodeksa 146. un 147.pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts elektrosakaru inspekcijas vārdā ir tiesīgi:

1) Valsts elektrosakaru inspekcijas direktors - naudas sodu līdz piecpadsmit tūkstošiem rubļu;

2) Valsts elektrosakaru inspekcijas direktora pilnvarotas amatpersonas - naudas sodu līdz desmit tūkstošiem rubļu.

(1993.gada 20.aprīļa likuma redakcijā - Ziņotājs, 1993, nr.18/19).

  236.pants. Latvijas Republikas Lauksaimniecības ministrijas valsts

      tehniskās uzraudzības iestādes

Latvijas Republikas Lauksaimniecības ministrijas valsts tehniskās uzraudzības iestādes izskata šā kodeksa 104. pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Latvijas Republikas Lauksaimniecības ministrijas valsts tehniskās uzraudzības iestāžu vārdā ir tiesīgi:

1) Latvijas Republikas Lauksaimniecības ministrijas Valsts tehniskās uzraudzības inspekcijas priekšnieks un viņa vietnieki, sektoru vadītāji, rajonu valsts tehniskās uzraudzības inspekciju priekšnieki un viņu vietnieki - naudas sodu līdz trīsdesmit tūkstošiem rubļu vai atņemt tiesības vadīt traktorus un citas pašgājējas mašīnas;

2) Latvijas Republikas Lauksaimniecības ministrijas Valsts tehniskās uzraudzības inspekcijas galvenie speciālisti, speciālisti, rajonu valsts tehniskās uzraudzības inspekciju speciālisti un vadošie valsts inspektori- naudas sodu līdz divdesmit tūkstošiem rubļu.

(1992.gada 11.jūlija likuma redakcijā ar grozījumiem, kas izdarīti ar 1993.gada 1.jūnija likumu - Ziņotājs, 1992, nr.29/31, 1993, nr.24).

  236.1 pants. Valsts proviskās uzraudzības institūcijas

Valsts proviskās uzraudzības institūcijas izskata šā kodeksa 163.1 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus valsts proviskās uzraudzības institūciju vārdā ir tiesīgi Latvijas Republikas Finansu ministrijas Dārgmetālu pārvaldes priekšnieks un Valsts proviskās uzraudzības inspekcijas priekšnieks.

(APP 1986.gada 2.decembra dekrēta redakcijā ar grozījumiem, kas izdarīti ar 1992.gada 11.jūlija likumu - Ziņotājs, 1986, nr.50, 1992, nr.29/31).

  236.2 pants. Latvijas nacionālā arhīva fonda valsts uzraudzības

      iestādes

Latvijas nacionālā arhīva fonda valsts uzraudzības iestādes izskata šā kodeksa 190.8 pantā un 190.9 panta otrajā daļā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Latvijas nacionālā arhīva fonda valsts uzraudzības iestāžu vārdā ir tiesīgi:

1) Valsts arhīvu ģenerāldirekcijas inspekcijas priekšnieks un valsts arhīvu direktori - brīdinājumu vai naudas sodu līdz trim tūkstošiem rubļu;

2) Valsts arhīvu ģenerāldirekcijas inspekcijas inspektori - brīdinājumu vai naudas sodu līdz vienam tūkstotim rubļu.

(1992.gada 11.jūlija likuma redakcijā - Ziņotājs, 1992, nr.29/31).

  236.3 pants. Latvijas Republikas Valsts valodas inspekcija

Latvijas Republikas Valsts valodas inspekcija izskata šā kodeksa 41.1 pantā un 201.26-201.38 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Latvijas Republikas Valsts valodas inspekcijas vārdā ir tiesīgi:

1) Latvijas Republikas Valsts valodas inspekcijas vadītājs - naudas sodu līdz trīsdesmit tūkstošiem rubļu;

2) valsts valodas inspektori - naudas sodu līdz piecpadsmit tūkstošiem rubļu;

3) Latvijas Republikas Valsts valodas inspekcijas pilnvarotas amatpersonas - naudas sodu līdz desmit tūkstošiem rubļu.

(1993.gada 20.aprīļa likuma redakcijā - Ziņotājs, 1993, nr.18/19).

  236.4 pants. Valsts cilvēktiesību birojs

Valsts cilvēktiesību birojs izskata šā kodeksa 204.3 pantā paredzēto administratīvo pārkāpumu lietas.

Izskatīt administratīvo pārkāpumu lietas un uzlikt administratīvos sodus Valsts cilvēktiesību biroja vārdā ir tiesīgs Valsts cilvēktiesību biroja direktors.

(1995.gada 18.jūlija MK noteikumu nr.218 redakcijā.)

                              IV  SADAĻA
              LIETVEDĪBA ADMINISTRATĪVO PĀRKĀPUMU LIETĀS

                         Astoņpadsmitā nodaļa
                            PAMATNOTEIKUMI

  237.pants. Lietvedības uzdevumi administratīvo pārkāpumu lietās

Lietvedības uzdevumi administratīvo pārkāpumu lietās ir šādi: savlaicīgi, vispusīgi, pilnīgi un objektīvi noskaidrot katras lietas apstākļus, izlemt to stingrā saskaņā ar likumu, nodrošināt pieņemtā lēmuma izpildi, kā arī noskaidrot cēloņus un apstākļus, kas veicina administratīvo pārkāpumu izdarīšanu, novērst pārkāpumus, audzināt pilsoņus likumu ievērošanas garā un nostiprināt likumību.

(Ar grozījumiem, kas izdarīti ar 1992.gada 11.jūlija likumu - Ziņotājs, 1992, nr.29/31).

  238.pants. Lietvedības kārtība administratīvo pārkāpumu lietās

Lietvedības kārtību administratīvo pārkāpumu lietu izskatīšanā nosaka šis kodekss un citi likumi.

Administratīvo pārkāpumu lietu lietvedības kārtību tautas tiesās nosaka šis kodekss un citi likumdošanas akti.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 1994.gada likumiem - Ziņotājs, 1991, nr.5/6, 1992, nr.29/31, 1994, nr.17).

  238.1 pants. Lietvedības uzsākšana administratīvā pārkāpuma lietā

Saņemot pieteikumu vai citus materiālus par administratīvo pārkāpumu, izziņas iestādei, izmeklētājam, prokuroram, tiesai, tiesnesim vai citām speciāli pilnvarotām amatpersonām diennakts laikā jāpieņem viens no šādiem lēmumiem:

1) par lietvedības uzsākšanu administratīvā pārkāpuma lietā;

2) par atteikšanos uzsākt lietvedību administratīvā pārkāpuma lietā;

3) par materiālu nosūtīšanu pēc piekritības.

Izņēmuma gadījumos lēmumu par lietvedības uzsākšanu administratīvā pārkāpuma lietā var pieņemt desmit dienu laikā. Šādu lēmumu var noformēt kā atsevišķu dokumentu vai rezolūciju.

(1993.gada 5.janvāra likuma redakcijā - Ziņotājs, 1993, nr.3/4).

  239.pants. Apstākļi, kas nepieļauj lietvedību administratīvā

      pārkāpuma lietā

Lietvedību administratīvā pārkāpuma lietā nevar iesākt, bet iesāktā lietvedība jāizbeidz, ja ir šādi apstākļi:

1) ja nav bijis notikuma vai tajā nav administratīvā pārkāpuma sastāva;

2) ja persona administratīvā pārkāpuma izdarīšanas brīdī nav sasniegusi sešpadsmit gadu vecumu;

3) ja persona, kas izdarījusi prettiesisko darbību vai bezdarbību, ir nepieskaitāma;

4) ja persona ir darbojusies galējās nepieciešamības vai nepieciešamās aizstāvēšanās stāvoklī;

5) ja izdots amnestijas akts, kas novērš administratīvā soda piemērošanu;

6) ja atcelts akts, kas nosaka administratīvo atbildību;

7) ja līdz administratīvā pārkāpuma lietas izskatīšanas brīdim ir pagājuši šā kodeksa 37.pantā paredzētie termiņi;

8) ja par to pašu faktu attiecībā uz personu, kuru sauc pie administratīvās atbildības, jau ir kompetentas institūcijas (amatpersonas) lēmums par administratīvā soda uzlikšanu vai neatcelts lēmums par administratīvā pārkāpuma lietas izbeigšanu, kā arī ja par šo faktu ir ierosināta krimināllieta;

9) ja persona, pret kuru uzsākta lietvedība, mirusi.

(Ar grozījumiem, kas izdarīti ar 1992.gada 3.novembra un 1994.gada 28.jūlija likumiem - Ziņotājs, 1992, nr.46/47/48, 1994, nr.17).

  240.pants. Administratīvo pārkāpumu lietu izskatīšana, ievērojot

      principu, ka visi pilsoņi ir vienlīdzīgi

Administratīvo pārkāpumu lietas tiek izskatītas, ievērojot principu, ka visi pilsoņi ir vienlīdzīgi likuma un orgāna, kas izskata lietu, priekšā neatkarīgi no viņu izcelšanās, sociālā un mantiskā stāvokļa, rases un nacionālās piederības, dzimuma, izglītības, valodas, attieksmes pret reliģiju, nodarbošanās veida un rakstura, dzīvesvietas un citiem apstākļiem.

  241.pants. Administratīvā pārkāpuma lietas izskatīšanas atklātums

Administratīvā pārkāpuma lietu izskata atklāti.

Lai palielinātu administratīvo pārkāpumu lietu izskatīšanas audzinošo un profilaktisko lomu, tās var izskatīt tieši darba kolektīvos vai pārkāpēja mācību vai dzīvesvietā.

  242.pants. Prokurora uzraudzība pār likumu izpildi administratīvo

      pārkāpumu lietās

Prokurors, veicot uzraudzību pār likumu izpildi administratīvo pārkāpumu lietās, ir tiesīgs: ierosināt lietvedību par administratīvo pārkāpumu; iepazīties ar lietas materiāliem; pārbaudīt orgānu (amatpersonu) darbības likumību lietvedībā; piedalīties lietas izskatīšanā; iesniegt pieteikumus, dot atzinumus jautājumos, kas rodas lietas izskatīšanas gaitā; pārbaudīt attiecīgo orgānu (amatpersonu) piemēroto ietekmēšanas līdzekļu pareizību par administratīvajiem pārkāpumiem; iesniegt protestu par lēmumu lietā un lēmumu, kurš pieņemts par sūdzību administratīvā pārkāpuma lietā; apturēt lēmuma izpildīšanu, kā arī veikt citas likumā paredzētās darbības.

(Ar grozījumiem, kas izdarīti ar 1990.gada 21.decembra likumu - Ziņotājs, 1991, nr.5/6).

  243.pants. Pierādījumi

Pierādījumi administratīvā pārkāpuma lietā ir jebkuri fakti, uz kuru pamata institūcijas (amatpersonas) likumā noteiktajā kārtībā nosaka administratīvā pārkāpuma esamību vai neesamību, pie administratīvās atbildības sauktās personas vainu un citus apstākļus, kam ir nozīme lietas pareizā izlemšanā.

Šos faktus konstatē ar šādiem līdzekļiem: ar protokolu par administratīvo pārkāpumu, ar tās personas paskaidrojumiem, kuru sauc pie administratīvās atbildības, ar cietušā un liecinieku liecībām, eksperta atzinumu, lietiskiem pierādījumiem, protokolu par priekšmetu un dokumentu izņemšanu, kā arī ar citiem dokumentiem.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  244.pants. Pierādījumu novērtēšana

Institūcija (amatpersona) pierādījumus novērtē pēc savas iekšējās pārliecības, kas pamatota uz vispusīgi, pilnīgi un objektīvi izpētītiem visiem lietas apstākļiem to kopumā, pēc likuma un tiesiskās apziņas.

(Ar grozījumiem, kas izdarīti ar 1992.gada 11.jūlija un 1994.gada 28.jūlija likumiem - Ziņotājs, 1992, nr.46/47/48, 1994, nr.17).

  245.pants. Materiālu nodošana prokuroram, iepriekšējās

      izmeklēšanas vai izziņas institūcijai

Ja lietas izskatīšanā institūcija (amatpersona) secina, ka pārkāpums satur nozieguma pazīmes, tas materiālus nodod prokuroram vai iepriekšējās izmeklēšanas vai izziņas institūcijai.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

                         Deviņpadsmitā nodaļa
                PROTOKOLS PAR ADMINISTRATĪVO PĀRKĀPUMU

  246.pants. Protokols par administratīvo pārkāpumu

Par izdarīto administratīvo pārkāpumu pilnvarota amatpersona vai arī sabiedriskās organizācijas vai sabiedrības pašdarbīgās institūcijas pilnvarotais pārstāvis sastāda protokolu. Protokolu nesastāda šā kodeksa 250. pantā norādītajos gadījumos.

       247.pants. Amatpersonu  un  speciāli  pilnvarotu personu saraksts,
                  kuras   ir    tiesīgas    sastādīt     protokolu    par
                  administratīvo pārkāpumu

Amatpersonu un speciāli pilnvaroto personu sarakstu, kurām ir tiesības sastādīt protokolu par administratīvo pārkāpumu, nosaka likumdošanas akts, kurā paredzēta administratīvā atbildība par attiecīgo noteikumu pārkāpšanu.

Ja aktā tas nav paredzēts, tad šo sarakstu nosaka Ministru kabinets vai attiecīgā ministrija.

Protokolu ir tiesīgas sastādīt arī tam pilnvarotas pašvaldību amatpersonas.

(1994.gada 28.jūlija likuma redakcijā - Ziņotājs, 1994, nr.17).

  248.pants. Administratīvā pārkāpuma protokola saturs

Protokolā par administratīvo pārkāpumu norāda: tā sastādīšanas laiku un vietu, protokola sastādītāja amatu, uzvārdu, vārdu un tēvvārdu; ziņas par pārkāpēja personu; administratīvā pārkāpuma izdarīšanas vietu, laiku un pārkāpuma būtību; normatīvo aktu, kas paredz atbildību par šo pārkāpumu; liecinieku un cietušo uzvārdus un adreses, ja ir liecinieki un cietušie; pārkāpēja paskaidrojumu; citas ziņas, kas nepieciešamas lietas izlemšanai.

Par pārkāpēju protokolā norāda: viņa uzvārdu, vārdu un tēvvārdu, dzimšanas gadu un vietu, darbavietu, nodarbošanos vai amatu, dzīvesvietu un citas ziņas, kurām var būt kāda nozīme administratīvā pārkāpuma lietas izskatīšanā.

Protokolu paraksta persona, kas to sastādījusi, un persona, kas izdarījusi administratīvo pārkāpumu; ja ir liecinieki un cietušie, protokolu var parakstīt arī šīs personas.

Ja persona, kas izdarījusi pārkāpumu, atsakās parakstīt protokolu, par to protokolā izdara ierakstu. Personai, kas izdarījusi pārkāpumu, ir tiesības iesniegt protokolam pievienojamus paskaidrojumus un piezīmes par protokola saturu, kā arī minēt motīvus, kuru dēļ tā atsakās to parakstīt.

Protokolu sastādot, pārkāpējam izskaidro viņa tiesības un pienākumus, kas noteikti šā kodeksa 260.pantā, un par to izdara ierakstu protokolā.

  249.pants. Protokola nosūtīšana

Protokolu nosūta institūcijai (amatpersonai), kas pilnvarots izskatīt administratīvā pārkāpuma lietu.

Protokols jānosūta ne vēlāk kā trīs dienu laikā no tā sastādīšanas brīža.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  250.pants. Gadījumi, kad protokolu par administratīvo pārkāpumu

      nesastāda

Protokolu par administratīvo pārkāpumu nesastāda, ja izdarīti administratīvie pārkāpumi, kas paredzēti šā kodeksa 46.1 panta pirmajā un sestajā daļā (ja pārkāpumu izdarījis pilsonis), 107., 108., 108.1 - 108.3 pantā, 121.panta pirmajā, otrajā un trešajā daļā, 122.panta pirmajā daļā, 122.1 panta pirmajā un otrajā daļā, 125.panta otrajā daļā, 126.panta pirmajā daļā, 129., 135.-137.pantā, kā arī citos gadījumos, kad saskaņā ar šo kodeksu un citiem likumiem naudas sodu uzliek un iekasē pārkāpuma izdarīšanas vietā un tā apmērs nepārsniedz divdesmit latu vai brīdinājumu noformē pārkāpumu izdarīšanas vietā.

Ja pārkāpējs apstrīd viņam uzlikto sodu par to pārkāpumu izdarīšanu, kuri paredzēti šā panta pirmajā daļā, vai ir citi apstākļi, kas traucē amatpersonai uzlikt sodu pārkāpumu izdarīšanas vietā, protokolu sastāda saskaņā ar šā kodeksa 246.pantu.

(1990.gada 21.decembra likuma redakcijā ar grozījumiem, kas izdarīti ar 1991.gada 2.janvāra, 1992.gada 28.aprīļa, 11.jūlija, 3.novembra, 1993.gada 11.maija likumiem un MK 1994.gada 30.augusta noteikumiem nr.176 un 1995.gada 18.jūlija noteikumiem nr.217 - Ziņotājs, 1991, nr.5/6, 1992, nr.22/23, nr.29/31, nr.46/47/48, 1993, nr.20/21, 1994, nr.19).

  251.pants. Pārkāpēja atvešana

Lai sastādītu protokolu par administratīvo pārkāpumu, ja to nevar sastādīt uz vietas un ja protokola sastādīšana ir obligāta, pārkāpēju var nogādāt policijā, Zemessardzes dienesta telpās vai pagasta valdē policijas darbinieks vai zemessargs.

Ja izdarīti transporta līdzekļu lietošanas noteikumu pārkāpumi vai kustības kārtības un drošības noteikumu pārkāpumi, kravu saglabāšanas noteikumu pārkāpumi transportā, ugunsdrošības, sanitāri higiēnisko un sanitāri pretepidēmisko noteikumu pārkāpumi transportā, pārkāpēju var nogādāt policijā uz to pilnvarota persona, ja pārkāpējam nav personas dokumentu un nav liecinieku, kuri var sniegt nepieciešamās ziņas par viņu.

Ja pārkāpti meža ugunsdrošības noteikumi, medību, zvejas, makšķerēšanas vai zivju krājumu aizsardzības noteikumi, kā arī citi likumdošanas akti par dzīvnieku un dabas objektu aizsardzību un to izmantošanu, protokola noformēšanai (ja pārkāpēja personu nevar noskaidrot pārkāpuma vietā) vides aizsardzības valsts inspekciju amatpersonas, valsts meža dienesta amatpersonas, resoru apsardzes darbinieki, kā arī attiecīgi pilnvarotas to institūciju amatpersonas, kuras realizē uzraudzību pār medību, zvejas vai makšķerēšanas noteikumu ievērošanu; zivju aizsardzības iestāžu un kontroli pār dzīvnieku aizsardzību un izmantošanu realizējošo citu iestāžu amatpersonas; rezervātu un citu īpaši aizsargājamo teritoriju amatpersonas, kā arī zemessargi - var nogādāt pārkāpēju policijas, zemessardzes vai pašvaldības institūciju dienesta telpās.

Ja izdarīts pārkāpums, kas saistīts ar apsargājamu objektu vai citas valsts vai sabiedriskās mantas apdraudējumu, militarizētās apsardzes darbinieki var nogādāt pārkāpēju šīs apsardzes dienesta telpās vai policijā, lai pārtrauktu pārkāpumu, noskaidrotu pārkāpēja personu un sastādītu protokolu.

Nogādāšana jāizdara iespējami īsākā laikā.

(Ar grozījumiem, kas izdarīti ar APP 1985.gada 26.decembra dekrētu, 1990.gada 21.decembra, 1992.gada 28.aprīļa un 3.novembra likumiem - Ziņotājs, 1986, nr.1, 1991, nr.5/6, 1992, nr.22/23, nr.46/47/48).

                           Divdesmitā nodaļa
          ADMINISTRATĪVĀ AIZTURĒŠANA, MANTU APSKATE UN MANTU
                        UN DOKUMENTU IZŅEMŠANA

  252.pants. Pasākumi administratīvo pārkāpumu lietu lietvedības

      nodrošināšanā

Likumdošanas aktos tieši paredzētajos gadījumos, lai pārtrauktu administratīvos pārkāpumus, kad izlietoti citi ietekmēšanas līdzekļi, lai noteiktu pārkāpēja personu, lai sastādītu protokolu par administratīvo pārkāpumu, ja to nevar izdarīt uz vietas un ja protokola sastādīšana ir obligāta, lai nodrošinātu lietu savlaicīgu un pareizu izskatīšanu un izpildītu administratīvo pārkāpumu lietās pieņemtos lēmumus, ir atļauta personas administratīva aizturēšana, personas un mantu apskate, kā arī mantu un dokumentu izņemšana.

Kārtību, kādā izdarāma administratīvā aizturēšana, personas un mantu apskate, kā arī mantu un dokumentu izņemšana šajā pantā paredzētajiem nolūkiem, nosaka šis kodekss un citi likumi.

(Ar grozījumiem, kas izdarīti ar 1990.gada 21.decembra un 1992.gada 11.jūlija likumiem - Ziņotājs, 1991, nr.5/6, 1992, nr.29/31).

  253.pants. Administratīvā aizturēšana

Par administratīvo aizturēšanu sastāda protokolu, kurā norāda tā sastādīšanas laiku un vietu, protokola sastādītāja amatu, uzvārdu, vārdu un tēvvārdu; ziņas par aizturēto personu; aizturēšanas laiku un motīvus. Protokolu paraksta amatpersona, kas to sastādījusi, un aizturētais. Ja aizturētais atsakās parakstīt protokolu, par to izdara ierakstu protokolā.

Pēc personas lūguma, kura aizturēta par administratīvo pārkāpumu, par tās atrašanās vietu paziņo radiniekiem, darba vai mācību vietas administrācijai. Par nepilngadīgā aizturēšanu obligāti paziņo viņa vecākiem vai personām, kas viņus aizstāj.

  254.pants. Institūcijas (amatpersonas), kurām ir tiesības izdarīt

      administratīvo aizturēšanu

Administratīvā kārtā aizturēt personu, kura izdarījusi administratīvo pārkāpumu, var tikai institūcijas (amatpersonas), ko pilnvarojusi likumdošana, tas ir:

1) policijas darbinieki (amatpersonas) - ja neatļautās vietās tirgo alkoholiskos dzērienus un spirtu, ja organizē tirdzniecību neatļautās vietās, - ja izdarīts sīkais huligānisms, ļaunprātīga nepakļaušanās policijas darbinieka vai zemessarga, kā arī karavīra likumīgajam rīkojumam vai prasībai, pārkāpta sapulču, mītiņu, ielu gājienu un demonstrāciju organizēšanas vai norises kārtība, nelikumīgas operācijas ar ārvalstu valūtu vai maksājumu dokumentiem, sīkā spekulācija, ja persona bez dibināta iemesla nav ieradusies pēc izziņas izdarītāja, izmeklētāja, prokurora, tiesneša vai tiesas aicinājuma, ja lietoti alkoholiski dzērieni sabiedriskās vietās vai ja persona parādījusies sabiedriskās vietās dzēruma stāvoklī, kas aizskar cilvēka cieņu un sabiedrisko tikumību, gadījumos, kad ir pamats domāt, ka persona nodarbojas ar prostitūciju, ja pārkāpti satiksmes noteikumi, medību, zvejas vai zivju krājumu aizsardzības noteikumi, izdarīti citi likumdošanas par dzīvnieku aizsardzību un izmantošanu pārkāpumi, kā arī citos likumdošanā tieši paredzētajos gadījumos;

2) robežapsardzības spēki - ja ir pārkāpts Latvijas valsts robežas vai pierobežas režīms;

3) militarizētās apsardzes vecākā amatpersona apsargājamā objekta atrašanās vietā - ja izdarīts pārkāpums, kas saistīts ar apsargājamā objekta vai citas valsts vai sabiedriskās mantas apdraudējumu;

4) Latvijas Republikas Finansu ministrijas Muitas departamenta priekšnieka pilnvarotas amatpersonas, ja izdarīti muitas noteikumu pārkāpumi;

5) vides aizsardzības valsts inspekciju amatpersonas - ja izdarīti pārkāpumi, kas saistīti ar medību, zvejas, makšķerēšanas vai zivju krājumu aizsardzības noteikumu pārkāpšanu; īpaši aizsargājamo dabas objektu aizsardzības režīma vai iekšējās kārtības noteikumu pārkāpšanu; meža ugunsdrošības noteikumu pārkāpšanu vai ļaunprātīgu nepakļaušanos vides aizsardzības valsts inspektora likumīgam rīkojumam vai prasībai.

(APP 1985.gada 31.oktobra dekrēta redakcijā ar grozījumiem, kas izdarīti ar APP 1985.gada 26.decembra, 1987.gada 12.jūnija, 1988.gada 26.maija un 29.jūlija dekrētiem, 1990.gada 21.decembra, 1991.gada 25.septembra, 1992.gada 7.janvāra, 5.februāra, 28.aprīļa, 11.jūlija, 3.novembra, 1993.gada 4.novembra un 1994.gada 28.jūlija likumiem - Ziņotājs, 1985, nr.45, 1986, nr.1, 1987, nr.25, 1988, nr.22, 1991, nr.5/6, nr.41, 1992, nr.4/5, nr.10., nr.22/23, nr.29/31 un nr.46/47/48, 1993, nr.33, 1994. nr.17).

  255.pants. Administratīvās aizturēšanas termiņi

Administratīvā kārtā aizturēt personu, kura izdarījusi administratīvo pārkāpumu, var ne ilgāk kā uz trim stundām. Izņēmuma gadījumos sakarā ar sevišķu nepieciešamību likumdošanas akti var noteikt citādu administratīvās aizturēšanas ilgumu.

Personas, kuras pārkāpušas Latvijas valsts robežas vai pierobežas režīmu, var aizturēt uz laiku līdz trim stundām, lai sastādītu protokolu, bet, ja nepieciešams noskaidrot pārkāpēja personu un pārkāpuma apstākļus, - uz laiku līdz trim diennaktīm, divdesmit četru stundu laikā no aizturēšanas brīža rakstveidā paziņojot par to prokuroram; ja pārkāpējam nav personas dokumenta, ar prokurora sankciju viņu var aizturēt uz laiku līdz desmit diennaktīm.

Personu, kura tirgo alkoholiskos dzērienus un spirtu neatļautās vietās, ir izdarījusi sīko huligānismu vai pārkāpusi sapulču, mītiņu, ielu gājienu un demonstrāciju organizēšanas un norises kārtību, var aizturēt, līdz tiesnesis vai policijas iestādes priekšnieks (priekšnieka vietnieks) izskata lietu.

Administratīvās aizturēšanas laiku skaita no brīža, kad pārkāpējs nogādāts protokola sastādīšanai, bet personai, kas bijusi alkoholisko dzērienu, narkotisko vai citu apreibinošo vielu iespaidā, - no atskurbšanas brīža.

Personai, kura izdarījusi muitas noteikumu pārkāpumu muitas kontroles veikšanas laikā, administratīvās aizturēšanas laiku skaita no muitas kontroles pabeigšanas brīža.

(Ar grozījumiem, kas izdarīti ar APP 1988.gada 29.jūlija dekrētu un 1990.gada 21.decembra, 1991.gada 25.septembra, 1992.gada 11.jūlija, 3.novembra, 1993.gada 19.janvāra un 4.novembra un 1994.gada 28.jūlija likumiem - Ziņotājs, 1988, nr.31, 1991, nr.5/6, nr.41, 1992, nr.29/31, nr.46/47/48, 1993, nr.3/4, nr.33, 1994, nr.17).

  256.pants. Personas un mantu apskate

Personas apskati var izdarīt uz to pilnvarotas policijas iestāžu, militarizētās apsardzes, civilās aviācijas, muitas iestāžu un robežapsardzes karaspēka amatpersonas, bet Latvijas Republikas likumdošanas aktos tieši noteiktajos gadījumos - arī citu uz to pilnvarotu institūciju amatpersonas.

Personas apskati var izdarīt uz to pilnvarota ar aplūkojamo personu viena dzimuma amatpersona divu tā paša dzimuma pieaicināto klātbūtnē.

Mantu apskati var izdarīt uz to pilnvarotas policijas iestāžu, militarizētās apsardzes, civilās aviācijas, muitas iestāžu, robežapsardzes karaspēka, vides aizsardzības valsts inspekcijas, meža sardzes, zivju krājumu aizsardzības iestāžu un valsts medību uzraudzības iestāžu amatpersonas, bet likumdošanā tieši noteiktajos gadījumos - arī citu uz to pilnvarotu institūciju amatpersonas.

Mantu, rokas bagāžas, bagāžas, medību un zvejas rīku, iegūtās produkcijas un citu priekšmetu apskate parasti notiek tās personas klātbūtnē, kuras īpašumā vai valdījumā šīs mantas atrodas. Neatliekamos gadījumos šīs mantas un priekšmetus var apskatīt bez īpašnieka (valdītāja) klātbūtnes, piedaloties diviem pieaicinātajiem.

Par personas un mantu apskati sastāda protokolu vai izdara ierakstu protokolā par administratīvo pārkāpumu vai protokolā par administratīvo aizturēšanu.

Personu un mantu apskate muitas iestādēs notiek Latvijas Republikas muitas kodeksā noteiktajā kārtībā.

(Ar grozījumiem, kas izdarīti ar APP 1985.gada 26.decembra dekrētu un 1991.gada 25.septembra, 1992.gada 28.aprīļa, 11.jūlija un 3.novembra un 1994.gada 28.jūlija likumiem - Ziņotājs, 1986, nr.1, 1991, nr.41, 1992, nr.22/23, nr.29/31 un nr.46/47/48, 1994, nr.17).

  257.pants. Mantu un dokumentu izņemšana

Mantas un dokumentus, kuri ir pārkāpuma izdarīšanas rīks vai tiešais objekts un kuri atrasti pie aizturēšanas, personas vai mantu apskates, izņem šā kodeksa 254. un 256.pantā norādīto institūciju amatpersonas. Izņemtās mantas un dokumenti turpmāk līdz administratīvā pārkāpuma lietas izskatīšanai glabājas vietās, kuras nosaka institūcijas (amatpersonas), kuriem ir tiesības izņemt mantas un dokumentus, bet pēc lietas izskatīšanas, atkarībā no lietas izskatīšanas rezultātiem, tās noteiktā kārtībā konfiscējamas, atdodamas īpašniekam, iznīcināmas vai, ja atsavina mantas pret atlīdzību, tās realizējamas. Kandža un citi stipri mājās gatavoti alkoholiskie dzērieni, kā arī to izgatavošanai paredzētie aparāti pēc lietas izskatīšanas iznīcināmi.

Ja muitas noteikumu pārkāpējam Latvijas Republikā nav pastāvīgas dzīvesvietas vai adreses, ir atļauta mantu, valūtas un vērtslietu izņemšana tādos apmēros, kas nodrošinātu naudas soda vai preču un citu priekšmetu vērtības piedziņu.

Par mantu un dokumentu izņemšanu sastāda protokolu vai izdara attiecīgu ierakstu protokolos par administratīvo pārkāpumu, par mantu apskati vai administratīvo aizturēšanu.

Ja izdarīts pārkāpums, par kuru saskaņā ar šo kodeksu var uzlikt administratīvo sodu - naudas sodu vai atņemt transporta līdzekļa vadīšanas tiesības, - transporta līdzekļa vadītājam atņem vadītāja apliecību uz laiku līdz naudas soda samaksāšanai šajā lietā, par to tiek izdarīts ieraksts tiesībpārkāpumu protokolā, kā arī transporta līdzekļa vadīšanas tiesību pagaidatļaujā, ko vadītājam izsniedz vadītāja apliecības vietā.

Par apstāšanās vai stāvēšanas noteikumu pārkāpšanu (vadītāja prombūtnē) var tikt pielietotas transporta līdzekļu riteņu speciālās bloķēšanas ierīces, kā arī transporta līdzekļa novietošana speciālā maksas stāvvietā. Par transporta līdzekļu vadīšanu alkoholisko dzērienu, narkotisko vai citu apreibinošo vielu iespaidā, bez vadītāja apliecības, kā arī bez transporta līdzekļa reģistrācijas dokumentiem transporta līdzeklis var tikt novietots speciālā maksas stāvvietā. Amatpersonai, kas veikusi pasākumus transporta līdzekļa novietošanai speciālajā maksas stāvvietā, par to nekavējoties jāpaziņo ceļu policijas dežūrdaļai un policijas teritoriālajai apakšvienībai (pēc vietas, kur atrasts transporta līdzeklis), kā arī divdesmit četru stundu laikā jānosūta paziņojums personai, uz kuras vārda attiecīgais transporta līdzeklis reģistrēts, par tā novietošanu speciālajā maksas stāvvietā.

Ja izdarīti pārkāpumi, kas paredzēti šā kodeksa 168., 181., 182. un 184.pantā, policijas darbiniekiem ir tiesības līdz lietas izskatīšanai izņemt šaujamieroci un munīciju, par ko izdara ierakstu protokolā, norādot izņemamā ieroča marku vai modeli, kalibru, sēriju un numuru, munīcijas daudzumu un veidu. Personai, kas izdarījusi pārkāpumu, izpildot dienesta pienākumus, izņemšanu, personas un mantu apskati piemēro tikai neatliekamos gadījumos.

(Ar grozījumiem, kas izdarīti ar APP 1985.gada 26.decembra, 1988.gada 30.maija 1989.gada 19.maija dekrētiem un 1991.gada 2.janvāra, 25.septembra, 1992.gada 3.novembra un 1994.gada 28.jūlija likumiem - Ziņotājs, 1986, nr.1, 1988, nr.25, 1989, nr.22, 1991, nr.5/6 un nr.41, 1992, nr.46/47/48, 1994, nr.17).

  258.pants. Atstādināšana no transporta līdzekļu un mazo kuģu

      vadīšanas un alkoholisko dzērienu, narkotisko vai citu

      apreibinošo vielu iespaidu konstatējošā pārbaude

Transporta līdzekļu vadītāji vai citas personas, kas vada transporta līdzekļus, kā arī mazo kuģu vadītāji, par kuriem ir pietiekams pamats domāt, ka viņi ir alkoholisko dzērienu, narkotisko vai citu apreibinošo vielu iespaidā, jāatstādina no transporta līdzekļu vadīšanas un noteiktā kārtībā jāpārbauda, vai viņi nav alkoholisko dzērienu, narkotisko vai citu apreibinošo vielu iespaidā.

Transporta līdzekļu vadītāju vai citu personu, kas vada transporta līdzekļus, nosūtīšana pārbaudei, vai tās nav alkoholisko dzērienu, narkotisko vai citu apreibinošo vielu iespaidā, kā arī šī pārbaude notiek kārtībā, kādu nosaka Iekšlietu ministrija, Labklājības ministrija un Tieslietu ministrija, bet attiecībā uz kuģu vadītājiem - Jūras lietu ministrija, Labklājības ministrija un Tieslietu ministrija.

(Ar grozījumiem, kas izdarīti ar 1992.gada 11.jūlija un 3.novembra likumiem - Ziņotājs, 1992, nr.29/31 un nr.46/47/48).

  259.pants. Administratīvās aizturēšanas, personas apskates, mantu

      un dokumentu apskates un izņemšanas pārsūdzēšana

Administratīvo aizturēšanu, personas apskati, mantu apskati un mantu un dokumentu izņemšanu ieinteresētā persona var pārsūdzēt augstākai institūcijai (amatpersonai) vai prokuroram.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

                        Divdesmit pirmā nodaļa
            PERSONAS, KAS PIEDALĀS ADMINISTRATĪVO PĀRKĀPUMU
                           LIETU LIETVEDĪBĀ

  260.pants. Pie administratīvās atbildības sauktās personas

      tiesības un pienākumi

Personai, kuru sauc pie administratīvās atbildības, ir tiesības kā personiski, tā ar advokāta palīdzību iepazīties ar visiem lietas materiāliem, sniegt paskaidrojumus, iesniegt pieprasījumus un izteikt lūgumus.

Personai, kuru sauc pie administratīvās atbildības, ir tiesības piedalīties lietas izskatīšanā, izmantot advokāta palīdzību, iesniegt papildinājumus un izteikt lūgumus, kā arī pārsūdzēt lietā pieņemto lēmumu.

Ja šī persona nav klāt, lietu var izskatīt tikai tad, ja ir ziņas, ka tai savlaicīgi paziņots par lietas izskatīšanas vietu un laiku, un ja no tās nav saņemts lūgums atlikt lietas izskatīšanu. Ja šāds lūgums saņemts, ir nepieciešams, lai tiesnesis vai cita amatpersona, kas izskata lietu, atzītu šo lūgumu par pamatotu un atliktu lietas izskatīšanu.

Personai, kuru sauc pie administratīvās atbildības vai par kuras pārkāpumu lieta tiek izskatīta, ja tā neprot valodu, kurā notiek lietvedība, tiek nodrošinātas tiesības lietot dzimto valodu, kā arī izmantot tulka pakalpojumus likumā noteiktajā kārtībā.

Izskatot lietas par administratīvajiem pārkāpumiem, kas paredzēti šā kodeksa 46., 146., 167.pantā, 171.panta otrajā daļā, 175., 177., 178. un 201.1 pantā, pie administratīvās atbildības sauktās personas klātbūtne ir obligāta. Ja šī persona izvairās ierasties pēc policijas iestādes vai tiesneša aicinājuma, to var atvest piespiedu kārtā, bet, ja tas nav iespējams, lietu tiesā izskata bez tās piedalīšanās.

(1993.gada 5.janvāra likuma redakcijā - Ziņotājs, 1993, nr.3/4).

  261.pants. Cietušais

Cietušais ir persona, kurai ar administratīvo pārkāpumu ir nodarīts morāls, fizisks vai mantisks kaitējums.

Cietušajam ir tiesības iepazīties ar visiem lietas materiāliem, iesniegt lūgumus un pārsūdzēt lēmumu administratīvā pārkāpuma lietā.

Cietušajam ir tiesības piedalīties lietas izskatīšanā, bet, ja viņš tiek uzaicināts ar pavēsti, viņa pienākums ir ierasties norādītajā laikā un vietā pie amatpersonas, kas viņu izsaukusi, un dot patiesas liecības, tas ir, paziņot visu, ko viņš lietā zina, un atbildēt uz jautājumiem.

Cietušajam ir tiesības liecināt, kā arī uzdot nopratināmajām personām jautājumus dzimtajā valodā.

(Ar grozījumiem, kas izdarīti ar 1993.gada 5.janvāra likumu - Ziņotājs, 1993, nr.3/4).

  262.pants. Likumiskie pārstāvji

Ja persona, kuru sauc pie administratīvās atbildības, un cietušais ir nepilngadīgi vai arī ja viņi savu fizisko un psihisko trūkumu dēļ paši nevar realizēt savas tiesības administratīvo pārkāpumu lietās, viņu intereses ir tiesīgi pārstāvēt to likumiskie pārstāvji (vecāki, adoptētāji, aizbildņi vai aizgādņi).

  263.pants. Advokāts

Advokātam, kurš piedalās administratīvā pārkāpuma lietas izskatīšanā, ir tiesības iepazīties ar visiem lietas materiāliem; iesniegt lūgumus; personas vārdā, kura viņu uzaicinājusi, iesniegt sūdzību par lietā pieņemto lēmumu.

Advokāta pilnvaras apliecina orderis, kuru izdod juridiskā konsultācija.

  264.pants. Liecinieks

Par liecinieku administratīvā pārkāpuma lietā var izsaukt jebkuru personu, kurai var būt zināmi kādi apstākļi, kas jānoskaidro šajā lietā.

Pēc tās institūcijas (amatpersonas) uzaicinājuma, kura lietvedībā ir lieta, lieciniekam ir pienākums ierasties norādītajā laikā un dot patiesas liecības: paziņot visu viņam lietā zināmo un atbildēt uz jautājumiem.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  265.pants. Eksperts

Par ekspertu var būt persona, kurai attiecīgajā nozarē ir speciālas zināšanas.

Ekspertu uzaicina institūcija (amatpersona), kura lietvedībā ir administratīvā pārkāpuma lieta, kad rodas nepieciešamība pēc speciālām zināšanām.

Ekspertam jāierodas pēc uzaicinājuma un jādod objektīvs atzinums viņam uzdotajos jautājumos.

Ekspertam ir tiesības:

1) iepazīties ar lietas materiāliem, kas attiecas uz ekspertīzes priekšmetu;

2) lūgt izsniegt viņam atzinuma došanai nepieciešamos papildmateriālus;

3) ar tās institūcijas (amatpersonas) atļauju, kura lietvedībā ir administratīvā pārkāpuma lieta, uzdot jautājumus, kas saistīti ar ekspertīzes priekšmetu, personai, kuru sauc pie atbildības, cietušajam un lieciniekiem;

4) piedalīties lietas izskatīšanā.

Eksperts var atteikties no atzinuma došanas, ja viņam iesniegtie materiāli nav pietiekami vai viņš pats šajā jautājumā nav pietiekami kompetents.

(Ar grozījumiem, kas izdarīti ar 1993.gada 5.janvāra un 1994.gada 28.jūlija likumiem - Ziņotājs, 1993, nr.3/4).

  266.pants. Tulks

Tulku uzaicina institūcija (amatpersona), kura lietvedībā ir administratīvā pārkāpuma lieta.

Tulkam jāierodas pēc institūcijas (amatpersonas) uzaicinājuma un pilnīgi un precīzi jāveic viņam uzdotais tulkojums.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  267.pants. Summas, kas jāizmaksā cietušajiem, lieciniekiem,

      ekspertiem un tulkiem

Cietušajiem, lieciniekiem, ekspertiem un tulkiem atlīdzina izdevumus, kas radušies sakarā ar ierašanos pēc tās institūcijas (amatpersonas) uzaicinājuma, kura lietvedībā ir administratīvā pārkāpuma lieta.

Cietušajiem, lieciniekiem, ekspertiem un tulkiem noteiktā kārtībā darbavietā tiek saglabāta darba alga par visu prombūtnes laiku sakarā ar institūcijas (amatpersonas) uzaicinājumu, kura lietvedībā ir administratīvā pārkāpuma lieta.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

                         Divdesmit otrā nodaļa
              ADMINISTRATĪVO PĀRKĀPUMU LIETU IZSKATĪŠANA

  268.pants. Administratīvā pārkāpuma lietas sagatavošana

      izskatīšanai

Institūcija (amatpersona), sagatavojot administratīvā pārkāpuma lietu izskatīšanai, izlemj šādus jautājumus:

1) vai šīs lietas izskatīšana ir viņa kompetencē;

2) vai pareizi sastādīts protokols un citi materiāli par administratīvo pārkāpumu;

3) vai personām, kuras piedalās lietas izskatīšanā, ir paziņots par lietas izskatīšanas laiku un vietu;

4) vai ir pieprasīti nepieciešamie papildmateriāli;

5) pie administratīvās atbildības sauktās personas, cietušā, likumiskā pārstāvja un advokāta lūgumus.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  269.pants. Administratīvā pārkāpuma lietas izskatīšanas vieta

Administratīvā pārkāpuma lietu izskata pēc pārkāpuma izdarīšanas vietas.

Lietas par administratīvajiem pārkāpumiem, kas paredzēti šā kodeksa 118., 121.-128., 130. un 131.pantā, var izskatīt arī pēc transporta līdzekļu reģistrācijas vietas vai pārkāpēja dzīvesvietas.

Administratīvās komisijas un nepilngadīgo lietu komisijas administratīvo pārkāpumu lietas var nosūtīt izskatīšanai pēc pārkāpēja dzīvesvietas.

(1991.gada 6.augusta likuma redakcijā ar grozījumiem, kas izdarīti ar 1992.gada 3.novembra likumu - Ziņotājs, 1991, nr.33/34, 1992, nr.46/47/48).

  270.pants. Administratīvo pārkāpumu lietu izskatīšanas termiņi

Administratīvo pārkāpumu lietu izskatīšanas termiņus nosaka likumdošana.

Lietas par administratīvajiem pārkāpumiem izskata piecpadsmit dienu laikā no dienas, kad institūcija (amatpersona), kas kompetents lietu izskatīt, saņēmis protokolu par administratīvo pārkāpumu un citus lietas materiālus.

Lietas par administratīvajiem pārkāpumiem, kas paredzēti šā kodeksa 46., 167.pantā, 171.panta pirmajā un otrajā daļā, 175. un 178.pantā, izskata diennakts laikā, par pārkāpumiem, kas paredzēti šā kodeksa 146., 174.3 un 175.2 pantā, - trīs dienu laikā, bet 95.-98., 200., 201.1 pantā paredzētās - septiņu dienu laikā.

Likumdošana var noteikt arī citus termiņus administratīvo pārkāpumu lietu izskatīšanai.

(Ar grozījumiem, kas izdarīti ar APP 1985.gada 31.oktobra, 1986.gada 2.decembra, 1987.gada 30.jūlija, 1988.gada 29.jūlija dekrētiem un 1990.gada 1.marta, 21.decembra, 1991.gada 10.septembra, 1992.gada 11.jūlija, 3.novembra, 1993.gada 19.janvāra un 1994.gada 28.jūlija likumiem - Ziņotājs, 1985, nr.45, 1986, nr.50, 1987, nr.32, 1988, nr.31, 1990, nr.11, 1991, nr.5/6, nr.39, 1992, nr.29/31, nr.46/47/48, 1993, nr.3/4, 1994, nr.17).

  271.pants. Administratīvā pārkāpuma lietas izskatīšanas kārtība

Administratīvā pārkāpuma lietas izskatīšana sākas ar koleģiālās institūcijas sastāva paziņošanu vai ar amatpersonas, kas izskata lietu, stādīšanos priekšā.

Koleģiālās institūcijas sēdes priekšsēdētājs vai amatpersona, kas izskata lietu, paziņo, kādu lietu izskatīs, kas tiek saukts pie administratīvās atbildības, izskaidro personām, kas piedalās lietas izskatīšanā, viņu tiesības un pienākumus, nolasa protokolu par administratīvo pārkāpumu. Sēdē noklausās personu paskaidrojumus, kuras piedalās lietas izskatīšanā, izskata pierādījumus un izlemj lūgumus. Ja lietā piedalās prokurors, tad noklausās viņa atzinumu.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

       271.1  pants.  Administratīvo  lietu  izskatīšana  un  pierādījumu
                      pārbaude, tiesnešiem lietu izskatot vienpersoniski

Lietas izskatīšana iesākas ar to, ka tiesnesis nosauc savu uzvārdu un ieņemamo amatu, pārliecinās par pārkāpēja identitāti, izskaidro pārkāpēja tiesības un pienākumus, paziņo administratīvā pārkāpuma protokola saturu, izskata pārkāpēja vai viņa advokāta lūgumus un papildinājumus un pieņem lēmumus par tiem, kā arī uzklausa paskaidrojumus.

Pēc tam tiek pārbaudīti pārējie lietā esošie pierādījumi, nopratināti cietušie un liecinieki vai uzklausīts eksperta atzinums.

Ja lietvedībā piedalās advokāts un prokurors, viņiem ir tiesības izteikties debatēs. Advokāts izsakās pēc tam, kad atzinumu ir devis prokurors.

(1993.gada 5.janvāra likuma redakcijā - Ziņotājs, 1993, nr.3/4).

  271.2 pants. Šā kodeksa 201.39 pantā paredzēto administratīvo

      pārkāpumu lietu izskatīšanas īpatnības

Administratīvo sodu par šā kodeksa 201.39 pantā paredzēto administratīvo pārkāpumu ir tiesīgs uzlikt tiesas sēdes priekšsēdētājs ar savu lēmumu.

Par tiesas sēžu zālē izdarīto administratīvo pārkāpumu jāizdara ieraksts izskatāmās lietas tiesas sēdes protokolā.

Pēc šā ieraksta nolasīšanas tiesas sēdes priekšsēdētājs noskaidro pārkāpēja personību, kvalificē viņa nodarījumu un pēc tam paziņo pieņemtā lēmuma saturu.

Lēmuma saturs jāieraksta tiesas sēdes protokolā; šo tiesas sēdes protokola daļu paraksta tiesas sēdes priekšsēdētājs.

Administratīvi sodītā persona ir tiesīga lēmuma pieņemšanas dienā saņemt izrakstu no tās tiesas sēdes protokola daļas, kurā fiksēta administratīvā pārkāpuma būtība un pieņemtais lēmums par administratīvā soda uzlikšanu.

Ja tiesas sēdē nav iespējams noskaidrot pārkāpēja personību vai ir citi apstākļi, kas liedz iespēju tieši tiesas sēdē pārkāpējam uzlikt administratīvo sodu, kā arī gadījumos, kad necieņa pret tiesu izrādīta ārpus tiesas zāles, tiesnesis vai tiesas sēdes priekšsēdētājs pēc lietas izskatīšanas materiālus par administratīvo pārkāpumu nosūta tās valsts policijas iestādes priekšniekam, kuras teritorijā administratīvais pārkāpums izdarīts.

Protokolu sastāda tiesnesis, kura lietvedībā atrodas izskatāmā lieta. Administratīvā pārkāpuma lietu izskata tiesas priekšsēdētājs vai cits tiesnesis.

(1993.gada 5.janvāra likuma redakcijā - Ziņotājs, 1993, nr.3/4).

  272.pants. Apstākļi, kas jānoskaidro, izskatot administratīvā

      pārkāpuma lietu

Institūcijai (amatpersonai), izskatot administratīvā pārkāpuma lietu, jānoskaidro, vai ir izdarīts administratīvais pārkāpums, vai attiecīgā persona ir vainīga tā izdarīšanā, vai šo personu var saukt pie administratīvās atbildības, vai ir atbildību mīkstinoši un pastiprinoši apstākļi, vai ir nodarīts mantisks zaudējums, kā arī jānoskaidro citi apstākļi, kam ir nozīme lietas pareizā izlemšanā.

(Ar grozījumiem, kas izdarīti ar APP 1985.gada 31.oktobra dekrētu un 1992.gada 3.novembra un 1994.gada 28.jūlija likumiem - Ziņotājs, 1985, nr.45, 1992, nr.46/47/48, 1994, nr.17).

  273.pants. Koleģiālās institūcijas sēdes protokols

Izskatot administratīvā pārkāpuma lietu koleģiālajā institūcijā, raksta protokolu, kurā norāda:

1) sēdes laiku un vietu;

2) institūcijas, kas izskata lietu, nosaukumu un sastāvu;

3) izskatāmās lietas saturu;

4) ziņas par personu ierašanos, kuras piedalās lietas izskatīšanā;

5) personu, kuras piedalās lietas izskatīšanā, paskaidrojumus, lūgumus un to izskatīšanas rezultātus;

6) dokumentus un lietiskos pierādījumus, kas pārbaudīti lietas izskatīšanas gaitā;

7) ziņas par pieņemtā lēmuma paziņošanu un tā pārsūdzēšanas kārtības un termiņu izskaidrošanu.

Koleģiālās institūcijas sēdes protokolu paraksta sēdes priekšsēdētājs un sekretārs.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  274.pants. Lēmums administratīvā pārkāpuma lietā

Izskatījis administratīvā pārkāpuma lietu, institūcija (amatpersona) pieņem lēmumu šajā lietā. Pagasta Tautas deputātu padomes valde administratīvā pārkāpuma lietu izlemj lēmuma veidā.

Lēmumam jāsatur: lēmumu pieņēmušās institūcijas (amatpersonas) nosaukums, lietas izskatīšanas datums; ziņas par personu, uz kuru attiecas izskatāmā lieta; lietas izskatīšanā konstatēto apstākļu izklāsts; norādījums uz normatīvo aktu, kas paredz atbildību par attiecīgo administratīvo pārkāpumu; lietā pieņemtais lēmums.

Ja, izlemjot jautājumu par soda piemērošanu par administratīvo pārkāpumu, institūcijas (amatpersonas), kas norādīti šā kodeksa 205.panta 1.-5.punktā, vienlaikus izlemj jautājumu par vainīgās personas nodarītā mantiskā zaudējuma atlīdzināšanu, lietā pieņemtajā lēmumā tiek norādīts piedzenamā zaudējuma apmērs, kā arī tā atlīdzināšanas termiņš un kārtība.

Lietā pieņemtajā lēmumā jāizlemj jautājums par izņemtajām mantām un dokumentiem.

Koleģiālās institūcijas lēmumu pieņem ar koleģiālās institūcijas locekļu, kas piedalās sēdē, vienkāršu balsu vairākumu.

Lēmumu administratīvā pārkāpuma lietā paraksta amatpersona, kas izskatījusi lietu, bet koleģiālās institūcijas lēmumu - priekšsēdētājs un sekretārs.

Likumdošanā paredzētajos gadījumos par soda uzlikšanu izdara attiecīgu ierakstu protokolā par administratīvo pārkāpumu vai lēmumu noformē citā noteiktā veidā.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 3.novembra un 1994.gada 28.jūlija likumiem - Ziņotājs, 1991, nr.5/6, 1992, nr.29/31, un nr.46/47/48, 1994, nr.17).

  274.1 pants. Rīcība ar izņemtajiem priekšmetiem un dokumentiem

Lēmumā par administratīvā soda uzlikšanu vai lietvedības izbeigšanu jānosaka, kas darāms ar pārkāpuma izdarīšanas rīkiem vai citiem izņemtajiem priekšmetiem un dokumentiem. Turklāt:

1) pārkāpējam piederošie pārkāpuma izdarīšanas rīki ir konfiscējami;

2) vērtības un lietas, kuras iegūtas pārkāpuma izdarīšanas rezultātā vai kuras bijušas paredzētas vai lietotas pārkāpuma izdarīšanai, ir konfiscējamas vai atdodamas atpakaļ to īpašniekiem;

3) priekšmeti, kurus var iegūt tikai ar īpašām atļaujām, jārealizē likumā noteiktajā kārtībā, bet priekšmeti, kuriem nav nekādas materiālas vai citas vērtības un kurus nevar izmantot, jāiznīcina vai pēc ieinteresēto personu vai iestāžu lūguma šos priekšmetus var tām realizēt.

(1993.gada 5.janvāra likuma redakcijā - Ziņotājs, 1993, nr.3/4).

  275.pants. Lēmumu veidi

Izskatījis lietu par administratīvo pārkāpumu, institūcija (amatpersona) pieņem vienu no šādiem lēmumiem:

1) par administratīvā soda uzlikšanu;

2) par lietvedības izbeigšanu.

Lēmumu par lietvedības izbeigšanu pieņem, ja izsaka mutvārdu aizrādījumu, nodod materiālus izskatīšanai prokuroram, iepriekšējās izmeklēšanas vai izziņas iestādei, kā arī gadījumos, ja ir šā kodeksa 239.pantā paredzētie apstākļi.

(Ar grozījumiem, kas izdarīti ar APP 1985.gada 31.oktobra dekrētu un 1992.gada 3.novembra un 1994.gada 28.jūlija likumiem - Ziņotājs, 1985, nr.45, 1992, nr.46/47/48).

  276.pants. Lietā pieņemtā lēmuma paziņošana un lēmuma noraksta

      izsniegšana

Lēmumu paziņo tūlīt pēc lietas izskatīšanas. Lēmuma norakstu triju dienu laikā izsniedz vai nosūta personai, par kuru tas pieņemts.

Cietušajam lēmuma norakstu izsniedz pēc viņa lūguma.

Lēmuma norakstu izsniedz pret parakstu. Ja lēmuma norakstu nosūta, par to izdara attiecīgu ierakstu lietā.

Lietās par muitas noteikumu pārkāpumiem lēmuma norakstu izsniedz personai, par kuru tas pieņemts, muitas kodeksā noteiktajā kārtībā.

Lietās par administratīvajiem pārkāpumiem, kas paredzēti šā kodeksa 168.pantā un 181.panta trešajā un ceturtajā daļā, attiecībā uz personu, kurai šaujamieroci un munīciju uzņēmums, iestāde vai organizācija uzticējusi dienesta pienākumu pildīšanai vai nodevusi lietošanā uz laiku, lēmuma norakstu nosūta attiecīgajam uzņēmumam, iestādei vai organizācijai zināšanai un policijas iestādei, lai izskatītu jautājumu par šaujamieroča lietošanas aizliegšanu šai personai.

Lietās par administratīvajiem pārkāpumiem, kas paredzēti šā kodeksa 166.2 pantā un 166.4 panta otrajā daļā, attiecībā uz personu, kurai tiek atņemtas tiesības ieņemt noteiktus amatus vai tiesības uz zināma veida uzņēmējdarbību, lēmuma norakstu nosūta Latvijas Republikas Uzņēmumu reģistram.

(Ar grozījumiem, kas izdarīti ar 1991.gada 12.marta, 25.septembra un 1992.gada 3.novembra likumiem - Ziņotājs, 1991, nr.17/18, nr.41, 1992, nr.46/47/48).

  277.pants. Lēmuma par administratīvā soda uzlikšanu paziņošana

      sabiedrībai

Institūcijai (amatpersonai), kas izskata administratīvo pārkāpumu lietas, ir tiesības, bet šā kodeksa 109.-116., 120., 131.pantā, 134.panta pirmajā daļā, 135.panta pirmajā daļā (izņemot pārkāpumus upju transportā), 136.panta pirmajā, otrajā un trešajā daļā (izņemot pārkāpumus upju transportā), 167.pantā, 171.panta pirmajā un otrajā daļā, 200. un 201.pantā norādītajos gadījumos - pienākums par uzlikto sodu paziņot pārkāpēja darbavietas vai mācību iestādes administrācijai vai sabiedriskajai organizācijai, kā arī pēc pārkāpēja dzīvesvietas. Ja institūcijas (izņemot vides aizsardzības valsts inspekcijas) vai amatpersonas, kas realizē kontroli pār vides aizsardzību un dabas resursu izmantošanas prasību ievērošanu, izskata šā kodeksa 47.-49.1 un 51.-88.3 pantā paredzētos pārkāpumus, tām par vainīgajām personām uzliktajiem administratīvajiem sodiem jāziņo Latvijas Republikas Vides aizsardzības komitejas teritoriālajiem (reģionālajiem) dienestiem.

  278.pants. Priekšlikumi par administratīvo pārkāpumu izdarīšanas

      cēloņu un veicinošo apstākļu novēršanu

Institūcija (amatpersona), kas izskata lietu, konstatējot administratīvo pārkāpumu izdarīšanas cēloņus un veicinošos apstākļus, iesniedz attiecīgiem uzņēmumiem, iestādēm, organizācijām un amatpersonām priekšlikumus par nepieciešamību veikt pasākumus šo cēloņu un apstākļu novēršanai. Minētajām organizācijām un personām ir pienākums mēneša laikā no priekšlikuma saņemšanas dienas paziņot par veiktajiem pasākumiem institūcijai (amatpersonai), kas priekšlikumu iesniedzis.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

                        Divdesmit trešā nodaļa
            ADMINISTRATĪVĀ PĀRKĀPUMA LIETĀ PIEŅEMTĀ LĒMUMA
            PĀRSŪDZĒŠANA UN PROTESTA IESNIEGŠANA PAR LĒMUMU

  279.pants. Tiesības pārsūdzēt administratīvā pārkāpuma lietā

      pieņemto lēmumu

Lēmumu administratīvā pārkāpuma lietā var pārsūdzēt persona, par kuru tas pieņemts, kā arī cietušais.

Rajona (pilsētas) tiesas (tiesneša) lēmums par administratīvā soda uzlikšanu ir galīgs un administratīvo pārkāpumu lietām noteiktās lietvedības kārtībā nav pārsūdzams, izņemot likumdošanas aktos paredzētos gadījumus.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 1994.gada 28.jūlija likumiem - Ziņotājs, 1991, nr.5/6, 1992, nr.29/31).

  280.pants. Administratīvā pārkāpuma lietā pieņemtā lēmuma

      pārsūdzēšanas kārtība

Administratīvā pārkāpuma lietā pieņemto lēmumu var pārsūdzēt:

1) administratīvās komisijas un nepilngadīgo lietu komisijas lēmumu - attiecīgās deputātu padomes valdei vai rajona (pilsētas) tiesai, kuras spriedums ir galīgs;

2) pagasta deputātu padomes valdes lēmumu - rajona deputātu padomes valdei vai rajona tiesai, kuras spriedums ir galīgs;

3) rajona, pilsētas, pilsētas rajona, pagasta padomes priekšsēdētāja un viņa vietnieku, kā arī pašvaldības direktora lēmumus - rajona (pilsētas) tiesai, kuras spriedums ir galīgs;

4) citas institūcijas (amatpersonas) lēmumu par administratīvā soda uzlikšanu naudas soda veidā - augstākai institūcijai (augstākai amatpersonai) vai rajona (pilsētas) tiesai, kuras spriedums ir galīgs; lēmumu par cita administratīvā soda uzlikšanu - augstākai institūcijai (augstākai amatpersonai), bet pēc tam sūdzību var iesniegt rajona (pilsētas) tiesai, kuras spriedums ir galīgs.

Lēmumu par vienlaikus uzliktu administratīvo pamatsodu un kādu no papildsodiem pēc tās personas izvēles, kura to pārsūdz, var pārsūdzēt kārtībā, kāda noteikta pamatsoda vai papildsoda pārsūdzēšanai;

5) policijas iestādes (amatpersonas) lēmumu par administratīvā soda uzlikšanu pārkāpuma izdarīšanas vietā fiksēta brīdinājuma veidā bez protokola sastādīšanas - augstākai institūcijai (augstākai amatpersonai);

6) vides aizsardzības valsts inspekciju amatpersonas (vides aizsardzības valsts inspektori) lēmumu par administratīvā soda uzlikšanu naudas soda veidā - augstākai institūcijai (augstākai vides aizsardzības valsts inspekcijas amatpersonai) vai rajona (pilsētas) tiesai, kuras spriedums ir galīgs.

Sūdzību iesniedz institūcijai (amatpersonai), kas pieņēmis lēmumu lietā par administratīvo pārkāpumu, ja likumdošanā nav noteikts citādi. Iesniegtā sūdzība trīs dienu laikā kopā ar lietu jānosūta institūcijai (amatpersonai), kas pilnvarots saskaņā ar šo pantu sūdzību izskatīt un kam tā adresēta.

No personas, kas pārsūdzējusi lēmumu par administratīvā soda uzlikšanu, valsts nodeva netiek iekasēta.

(Ar grozījumiem, kas izdarīti ar APP 1985.gada 26.decembra, 1988.gada 23.jūnija dekrētiem un 1990.gada 21.decembra, 1992.gada 28.aprīļa, 11.jūlija un 3. novembra un 1994.gada 28.jūlija likumiem - Ziņotājs, 1986, nr.1, 1988, nr.26, 1991, nr.5/6, 1992, nr.22/23, nr.29/31, nr.46/47/48, 1994, nr.17).

  281.pants. Administratīvā pārkāpuma lietā pieņemtā lēmuma

      pārsūdzēšanas termiņš

Sūdzību administratīvā pārkāpuma lietā var iesniegt desmit dienu laikā no lēmuma pieņemšanas dienas. Ja attaisnojošu iemeslu dēļ minētais termiņš ir nokavēts, pēc lūguma, ko iesniegusi persona, par kuru pieņemts lēmums, šo termiņu var atjaunot orgāns (amatpersona), kas ir tiesīgs izskatīt sūdzību.

  282.pants. Protesta iesniegšana par administratīvā pārkāpuma lietā

      pieņemto lēmumu

Par administratīvā pārkāpuma lietā pieņemto lēmumu prokurors var iesniegt protestu.

  283.pants. Lēmuma izpildes apturēšana sakarā ar sūdzības vai

      protesta iesniegšanu

Sūdzības iesniegšana noteiktajā termiņā aptur lēmuma izpildi par administratīvā soda uzlikšanu līdz sūdzības izskatīšanai, izņemot lēmumus par šā kodeksa 25. un 31.pantā paredzēto soda veidu piemērošanu, kā arī gadījumos, kad uzlikts naudas sods, ko iekasē administratīvā pārkāpuma izdarīšanas vietā.

Prokurora iesniegtais protests aptur lēmuma izpildīšanu līdz protesta izskatīšanai.

  284.pants. Par administratīvā pārkāpuma lietā pieņemto lēmumu

      iesniegtās sūdzības un protesta izskatīšanas termiņš

Sūdzība un protests par administratīvā pārkāpuma lietā pieņemto lēmumu uz to pilnvarotam orgānam (amatpersonai) jāizskata desmit dienu laikā no to saņemšanas, bet lietās par satiksmes noteikumu pārkāpumiem - no lietas materiālu saņemšanas.

(Ar grozījumiem, kas izdarīti ar 1990.gada 21.decembra un 1992.gada 3.novembra likumiem - Ziņotājs, 1991, nr.5/6, 1992, nr.46/47/48).

  285.pants. Par administratīvā pārkāpuma lietā pieņemto lēmumu

      iesniegtās sūdzības un protesta izskatīšana

Orgāns (amatpersona), izskatot sūdzību vai protestu par lēmumu administratīvā pārkāpuma lietā, pārbauda pieņemtā lēmuma likumību un pamatotību.

  286.pants. Orgāna (amatpersonas), kas izskata sūdzību vai

      protestu, lēmums

Orgāns (amatpersona), izskatot sūdzību vai protestu par lēmumu administratīvā pārkāpuma lietā, pieņem vienu no šādiem lēmumiem:

1) atstāj lēmumu negrozītu, bet sūdzību vai protestu noraida;

2) atceļ lēmumu un nosūta lietu jaunai izskatīšanai;

3) atceļ lēmumu un izbeidz lietu;

4) groza soda mēru ietvaros, kas paredzēti normatīvajā aktā par atbildību par administratīvo pārkāpumu, taču tā, lai sods netiktu pastiprināts.

Ja tiek konstatēts, ka lēmumu pieņēmis orgāns (amatpersona), kas nav tiesīgs izlemt attiecīgo lietu, šādu lēmumu atceļ un lietu nodod izskatīšanai kompetentam orgānam (amatpersonai).

Lēmuma, kas pieņemts par sūdzību vai protestu par lēmumu administratīvā pārkāpuma lietā, norakstu trīs dienu laikā nosūta personai, par kuru tas pieņemts, bet cietušajam - pēc viņa lūguma. Par protesta izskatīšanas rezultātiem paziņo prokuroram.

  287.pants. Tiesneša, iekšlietu iestādes priekšnieka, augstākas

      tiesas priekšsēdētāja un augstākas policijas iestādes

      priekšnieka pilnvaras lietas pārskatīšanā

Tiesneša lēmumu lietās par administratīvajiem pārkāpumiem, kas paredzēti šā kodeksa 53.1 (ja pārkāpumu izdarījusi amatpersona), 84.1 pantā, 116.panta otrajā daļā, 126.2panta otrajā daļā, 137.1panta trešajā daļā, 150.1, 155.3 panta otrajā daļā, 156.panta trešajā daļā, 158., 158.1, 160.1 panta otrajā daļā, 166.2-166.5, 166.7-166.8, 167.pantā, 171.panta otrajā daļā, 174.3, 175., 175.2, 177., 178., 187.1, 190.2, 190.3, 190.5, 190.6 pantā, 190.9 panta pirmajā daļā, 194., 200., 201.1, 201.2-201.9, 201.39-201.41 pantā, var atcelt vai grozīt pēc prokurora protesta pats tiesnesis, kā arī neatkarīgi no prokurora protesta - Augstākas tiesas priekšsēdētājs.

Policijas iestādes priekšnieka lēmumu lietā par administratīvo pārkāpumu, kas paredzēts šā kodeksa 167.pantā, var atcelt vai grozīt pēc prokurora protesta pats policijas iestādes priekšnieks, kā arī neatkarīgi no prokurora protesta - augstākas policijas iestādes priekšnieks.

(Ar grozījumiem, kas izdarīti ar APP 1985.gada 31.oktobra, 1988.gada 29.jūlija dekrētiem un 1990.gada 1.marta, 3.decembra, 21. decembra, 1991.gada 12.marta, 6.augusta, 10.septembra, 1992.gada 7.aprīļa, 18.jūnija, 11.jūlija, 25.augusta, 3.novembra, 1993.gada 5. un 19.janvāra, 6. un 20.aprīļa, 4.novembra, 1994.gada 17.februāra un 28.jūlija likumiem - Ziņotājs, 1985, nr.45., 1988, nr.31, 1990, nr.11, 1991, nr.15/16, nr.5/6, nr.17/18, nr.33/34., nr.39, 1992, nr.18/19, nr.27/28, nr.29/31, nr.35/36, nr.46/47/48, 1993, nr.3/4, nr.16/17, nr.18/19, nr.33, 1994, nr.6, nr.17).

  288.pants. Par sūdzību pieņemtā lēmuma protestēšana

Par lēmumu, kas pieņemts sakarā ar sūdzību par administratīvā pārkāpuma lietā pieņemto lēmumu, prokurors var iesniegt protestu.

Protestu par lēmumu sakarā ar sūdzību iesniedz institūcijas (amatpersonas), kas pieņēmis lēmumu par sūdzību, augstākai institūcijai (amatpersonai).

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  289.pants. Sekas, ja atceļ lēmumu un izbeidz lietu par

      administratīvo pārkāpumu

Ja atceļ lēmumu un izbeidz lietu par administratīvo pārkāpumu, tad piedzītās naudas summas atmaksā, pret atlīdzību atsavinātos un konfiscētos priekšmetus atdod, kā arī atceļ citus ierobežojumus, kas saistīti ar agrāk pieņemto lēmumu. Ja priekšmetu atdot nav iespējams, tiek atlīdzināta tā vērtība.

Zaudējumu, kas pilsonim nodarīts sakarā ar nelikumīgu arestu vai labošanas darbiem, atlīdzina likumdošanā noteiktajā kārtībā.

                               V  SADAĻA
           LĒMUMU IZPILDE PAR ADMINISTRATĪVO SODU UZLIKŠANU

                       Divdesmit ceturtā nodaļa
                            PAMATNOTEIKUMI

  290.pants. Lēmuma par administratīvā soda uzlikšanu obligātums

Lēmums par administratīvā soda uzlikšanu ir obligāti izpildāms valsts un sabiedriskajām institūcijām, uzņēmumiem, iestādēm, organizācijām, amatpersonām un pilsoņiem.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  291.pants. Lēmuma nodošana izpildei

Lēmums par administratīvā soda uzlikšanu ir izpildāms ar tā pieņemšanas brīdi, ja šajā kodeksā un citā likumdošanā nav noteikts citādi.

Ja lēmums par administratīvā soda uzlikšanu pārsūdzēts vai par to iesniegts protests, tas jāizpilda pēc sūdzības vai protesta noraidīšanas, izņemot lēmumus par administratīvā soda uzlikšanu brīdinājuma veidā, kā arī gadījumos, kad uzlikts naudas sods, ko iekasē administratīvā pārkāpuma izdarīšanas vietā.

Lēmums par administratīvā naudas soda uzlikšanu izpildāms piespiedu kārtā pēc šā kodeksa 299.panta pirmajā daļā labprātīgai izpildei noteiktā termiņa notecēšanas.

Lēmumu par administratīvā soda uzlikšanu nodod izpildei institūcija (amatpersona), kas lēmumu pieņēmusi.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 1994.gada 28.jūlija likumiem - Ziņotājs, 1991, nr.5/6, 1992, nr.29/31, 1994, nr.17).

  292.pants. Institūcijas, kas izpilda lēmumus par administratīvo

      sodu uzlikšanu

Lēmumus par administratīvo sodu uzlikšanu izpilda uz to pilnvarotas institūcijas kārtībā, kāda noteikta šajā kodeksā un citā likumdošanā.

Lēmumu par administratīvo arestu izpilda policijas iestādes.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 3.novembra un 1994.gada 28.jūlija likumiem - Ziņotājs, 1991, nr.5/6, 1992, nr.29/31 un nr.46/47/48, 1994, nr.17).

  293.pants. Par vienu un to pašu personu pieņemto vairāku lēmumu

      izpilde

Ja par vienu un to pašu personu pieņemti vairāki lēmumi par administratīvo sodu uzlikšanu, katru lēmumu izpilda atsevišķi.

  294.pants. Lēmuma par administratīvā soda uzlikšanu izpildes

      atlikšana

Ja ir apstākļi, kuru dēļ nekavējoties nevar izpildīt lēmumu par administratīvo arestu, labošanas darbiem vai par naudas soda uzlikšanu (izņemot naudas sodu, ko iekasē administratīvā pārkāpuma izdarīšanas vietā), institūcija (amatpersona), kas pieņēmusi lēmumu, var atlikt tā izpildi uz laiku līdz vienam mēnesim.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  295.pants. Lēmuma par administratīvā soda uzlikšanu izpildes

      izbeigšana

Institūcija (amatpersona), kas pieņēmusi lēmumu par administratīvā soda uzlikšanu, izbeidz lēmuma izpildi šādos gadījumos:

1) ja izdots amnestijas akts, kas novērš administratīvā soda piemērošanu;

2) ja atcelts akts, kas nosaka administratīvo atbildību;

3) ja persona, par kuru pieņemts lēmums, mirusi.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  296.pants. Par administratīvo sodu uzlikšanu pieņemto lēmumu

      izpildes noilgums

Lēmums par administratīvā soda uzlikšanu nav jāizpilda, ja tas nav nodots izpildei triju mēnešu laikā no pieņemšanas dienas. Ja lēmuma izpildi aptur saskaņā ar šā kodeksa 283.pantu, noilguma laiks tiek apturēts līdz sūdzības vai protesta izskatīšanai. Ja lēmuma izpildi atliek saskaņā ar šā kodeksa 294.pantu, noilguma laiks tiek apturēts līdz izpildes atlikšanas termiņa beigām.

Likumdošanā var noteikt citus, ilgākus termiņus lēmumu izpildei lietās par atsevišķiem administratīvo pārkāpumu veidiem.

(Ar grozījumiem, kas izdarīti ar 1990.gada 21.decembra un 1992.gada 11.jūlija likumiem - Ziņotājs, 1991, nr.5/6, 1992, nr.29/31).

297.pants. Ar lēmumu izpildi saistīto jautājumu izlemšana

Jautājumus, kas saistīti ar lēmuma par administratīvā soda uzlikšanu izpildi, izlemj institūcija (amatpersona), kas lēmumu pieņēmusi.

Kontrole pār lēmuma par administratīvā soda uzlikšanu pareizu un savlaicīgu izpildi jāveic institūcijai (amatpersonai), kas lēmumu pieņēmusi.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 1994.gada 28.jūlija likumiem - Ziņotājs, 1991, nr.5/6, 1992, nr.29/31, 1994, nr.17).

                        Divdesmit piektā nodaļa
                LĒMUMA PAR BRĪDINĀJUMU IZPILDES KĀRTĪBA

  298.pants. Lēmuma par brīdinājumu izpildes kārtība

Lēmumu par administratīvā soda uzlikšanu brīdinājuma veidā izpilda institūcija (amatpersona), kas pieņēmusi lēmumu, paziņojot lēmumu pēc lietas izskatīšanas pabeigšanas.

Ja lēmums par brīdinājumu pieņemts pārkāpēja prombūtnē, viņam izsniedz lēmuma norakstu šā kodeksa 276.pantā noteiktajā kārtībā.

(Ar grozījumiem, kas izdarīti ar 1992.gada 11.jūlija un 3.novembra un 1994.gada 28.jūlija likumiem - Ziņotājs, 1992, nr.29/31 un nr.46/47/48, 1994, nr.17).

                        Divdesmit sestā nodaļa
           LĒMUMA IZPILDES KĀRTĪBA PAR NAUDAS SODA UZLIKŠANU

  299.pants. Lēmuma par naudas soda uzlikšanu izpildes termiņš un

      kārtība

Pārkāpējam naudas sods jāsamaksā ne vēlāk kā desmit dienu laikā pēc dienas, kad viņam izsniegts lēmums par naudas soda uzlikšanu, bet, ja šāds lēmums pārsūdzēts vai iesniegts protests par to, - ne vēlāk kā desmit dienu laikā pēc dienas, kad paziņots, ka sūdzība vai protests noraidīts.

Ja personai vecumā no sešpadsmit līdz astoņpadsmit gadiem, kas izdarījusi sīko huligānismu, nav patstāvīgas izpeļņas, naudas sodu piedzen no vecākiem vai personām, kas viņus aizstāj.

Naudas sodu, kas uzlikts par administratīvo pārkāpumu, pārkāpuma izdarītājs iemaksā Krājbankas iestādē, ja likumdošanā nav paredzēts citādi.

(Ar grozījumiem, kas izdarīti ar APP 1989.gada 19.maija dekrētu un 1990.gada 21.decembra, 1992.gada 11.jūlija un 3.novembra likumiem - Ziņotājs, 1989, nr.22, 1991, nr.5/6, 1992, nr.29/31 un nr.46/47/48).

  300.pants. Lēmuma par naudas sodu piespiedu izpilde

Ja pārkāpējs nav samaksājis naudas sodu šā kodeksa 299.pantā noteiktajā termiņā, lēmumu par naudas soda uzlikšanu nosūta soda summas ieturēšanai piespiedu kārtā no viņa darba algas, citas izpeļņas, pensijas vai stipendijas saskaņā ar noteikumiem, kādi paredzēti civilprocesa kodeksā.

Ja persona, kurai uzlikts naudas sods, nestrādā vai arī naudas soda ieturēšana no pārkāpēja darba algas vai citas izpeļņas, pensijas vai stipendijas nav iespējama citu iemeslu dēļ, naudas soda piedziņu, pamatojoties uz institūcijas (amatpersonas) lēmumu par naudas soda uzlikšanu, izdara tiesu izpildītājs, vēršot piedziņu uz pārkāpēja personisko mantu, kā arī uz viņa daļu kopmantā.

Naudas soda piedziņu nevar vērst uz mantu, uz kuru saskaņā ar likumdošanu nevar vērst piedziņu pēc izpilddokumentiem.

Naudas soda piedziņas piespiedu izpildi par administratīvajiem pārkāpumiem, kuri paredzēti 215.1 pantā, izdara Valsts ieņēmumu dienesta nodokļu kontroles iestāžu ierēdņi.

(Ar grozījumiem, kas izdarīti ar 1991.gada 25.augusta, 1992.gada 11.jūlija, 1994.gada 28.jūlija likumiem un MK 1994.gada 16.augusta noteikumiem nr.162 - Ziņotājs, 1991, nr.41, 1992, nr.29/31, 1994, nr.17 un nr.18).

  301.pants. Lēmuma izpilde par naudas soda piedziņu uz vietas

Ja saskaņā ar šā kodeksa 250.pantu naudas sodu iekasē administratīvā pārkāpuma izdarīšanas vietā, pārkāpējam izdod noteikta parauga kvīti.

Ja naudas sodu administratīvā pārkāpuma vietā nesamaksā, lietvedība lietā, bet pēc tam lēmuma izpilde notiek tādā kārtībā, kāda paredzēta šajā kodeksā.

  302.pants. Lēmuma par naudas soda uzlikšanu izpildes pabeigšana

Lēmumu par naudas soda uzlikšanu, pēc kura naudas sods iekasēts pilnīgi, ar atzīmi par izpildi nosūta atpakaļ institūcijai (amatpersonai), kas lēmumu pieņēmusi.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

                       Divdesmit septītā nodaļa
                LĒMUMA IZPILDES KĀRTĪBA PAR PRIEKŠMETA
                      ATSAVINĀŠANU PRET ATLĪDZĪBU

  303.pants. Lēmuma izpilde par priekšmeta atsavināšanu pret

      atlīdzību

Priekšmetus, kurus izņem, pamatojoties uz lēmumu par priekšmeta atsavināšanu pret atlīdzību, institūcijas (amatpersonas), kas lēmumu pieņēmušas, nodod realizēšanai komisijas veikalā vai speciālā valsts vai kooperatīvās tirdzniecības veikalā atsavināto mantu atrašanās vietā.

Lēmumu par šaujamieroču un munīcijas atsavināšanu pret atlīdzību izpilda policijas iestādes.

Summas, kas iegūtas, realizējot pret atlīdzību atsavināto mantu, saskaņā ar šā kodeksa 27.pantu nododamas bijušajam īpašniekam, atskaitot izdevumus par atsavinātā priekšmeta realizāciju.

Likumdošana var noteikt citu kārtību, kādā izpildāms lēmums par priekšmetu atsavināšanu pret atlīdzību.

(Ar grozījumiem, kas izdarīti ar 1990.gada 21.decembra, 1992.gada 11.jūlija un 3.novembra un 1994.gada 28.jūlija likumiem - Ziņotājs, 1991, nr.5/6, 1992, nr.29/31 un nr.46/47/48, 1994, nr.17).

                        Divdesmit astotā nodaļa
               LĒMUMA IZPILDES KĀRTĪBA PAR KONFISKĀCIJU

  304.pants. Institūcijas un iestādes, kas izpilda lēmumus par

      konfiskāciju

Lēmumu par priekšmeta - administratīvā pārkāpuma izdarīšanas rīka vai tiešā objekta - konfiskāciju izpilda:

rajonu (pilsētu) tiesu tiesu izpildītāji - ja izdarīti pārkāpumi, kas paredzēti šā kodeksa 79., 80., 80.1, 80.2 (izņemot lietas par medību, zvejas vai zivju krājumu aizsardzības noteikumu pārkāpumiem), 156.panta otrajā daļā, kā arī ja izdarīti pārkāpumi, kas paredzēti šā kodeksa 201.15, 201.19-201.22 pantā un 201.25 panta otrajā daļā, ja muitas iestāžu amatpersonas nevar izpildīt lēmumu par konfiskāciju;

policijas iestāžu pilnvarotas amatpersonas - ja izdarīti pārkāpumi, kas paredzēti šā kodeksa 155.1 panta trešajā daļā, 155.2 panta otrajā daļā, 155.3, 155.4, 155.5 pantā, 156.panta otrajā daļā, 156.2 panta otrajā daļā, 166.14-166.16 panta otrajā daļā, 168., 174.2, 178.pantā un 181.panta pirmajā, otrajā un ceturtajā daļā;

medību noteikumu ievērošanas valsts un resoru uzraudzības iestāžu pilnvarotas amatpersonas un vides aizsardzības valsts inspekciju pilnvarotas amatpersonas - ja izdarīti pārkāpumi, kas paredzēti šā kodeksa 79., 80. (par medību, kā arī citu dzīvnieku izmantošanas veidu noteikumu pārkāpšanu) un 80.1 pantā;

zivju aizsardzības iestāžu attiecīgi pilnvarotas amatpersonas un vides aizsardzības valsts inspekciju amatpersonas - ja izdarīti šā kodeksa 80., 80.2 pantā paredzētie pārkāpumi (zvejas un zivju krājumu aizsardzības noteikumu pārkāpumi);

valsts veterinārā dienesta iestāžu pilnvarotas amatpersonas - ja izdarīti pārkāpumi, kas paredzēti šā kodeksa 108.1., 108.3 un 108.4 pantā;

Farmācijas inspekcijas amatpersonas vai Valsts veterinārā departamenta pilnvarotas amatpersonas - ja izdarīti pārkāpumi, kas paredzēti šā kodeksa 46.1 pantā.

gaisa transporta organizāciju pilnvarotas amatpersonas - ja izdarīti pārkāpumi, kas paredzēti šā kodeksa 112.pantā un 113.panta otrajā daļā;

finansu iestāžu pilnvarotas amatpersonas - ja izdarīti pārkāpumi, kas paredzēti šā kodeksa 166.pantā;

Latvijas Republikas Finansu ministrijas Muitas departamenta priekšnieka pilnvarotas amatpersonas, ja izdarīti pārkāpumi, kas paredzēti šā kodeksa 201.15, 201.19-201.22 pantā un 201.25 panta otrajā daļā;

pilsētās un pilsētciematos - komunālās saimniecības organizāciju pilnvarotas amatpersonas, bet lauku apvidū - patērētāju kooperācijas organizāciju pilnvarotas amatpersonas, nepieciešamības gadījumos ar policijas darbinieku palīdzību, - ja izdarīti pārkāpumi, kas paredzēti šā kodeksa 106. panta otrajā daļā.

Valsts elektrosakaru inspekcijas pilnvarotas amatpersonas - ja izdarīti pārkāpumi, kas paredzēti šā kodeksa 146.pantā.

(Ar grozījumiem, kas izdarīti ar APP 1985.gada 26.decembra, 1986.gada 20.jūnija, 1987.gada 12.jūnija un 1988.gada 30.maija dekrētiem un 1990.gada 3.decembra, 1991.gada 25.septembra, 1992.gada 7.janvāra, 28.aprīļa, 3.novembra, 1993.gada 19.janvāra, 20.aprīļa, 11.maija un 4.novembra, 1994.gada 28.jūlija likumiem un 1995.gada 11.jūlija MK noteikumiem nr.193 un 18.jūlija noteikumiem nr.217 - Ziņotājs, 1986, nr.1, nr.26, 1987, nr.25, 1988, nr.25, 1991, nr.15/16, nr.41, 1992, nr.4/5, nr.22/23, nr.46/47/48, 1993, nr.3/4, nr.18/19, nr.20/21, nr.33, 1994, nr.17).

  305.pants. Lēmumu par konfiskāciju izpildes kārtība

Lēmumu par priekšmeta - administratīvā pārkāpuma izdarīšanas rīka vai tiešā objekta - konfiskāciju izpilda, priekšmetu izņemot piespiedu kārtā un bez atlīdzības nododot to valsts īpašumā.

(Ar grozījumiem, kas izdarīti ar 1991.gada 25.septembra likumu - Ziņotājs, 1991, nr.41).

  306.pants. Konfiscēto priekšmetu realizācijas kārtība

Konfiscētos priekšmetus - administratīvā pārkāpuma izdarīšanas rīkus vai tiešos objektus - realizē likumdošanā noteiktajā kārtībā.

(Ar grozījumiem, kas izdarīti ar 1990.gada 21.decembra un 1992.gada 11.jūlija likumiem - Ziņotājs, 1991, nr.5/6, 1992, nr.29/31).

  307.pants. Lēmuma par konfiskāciju izpildes lietvedības pabeigšana

Lēmumu par priekšmeta konfiskāciju ar atzīmi par izpildīšanu nosūta atpakaļ institūcijai (amatpersonai), kas lēmumu pieņēmusi.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

                        Divdesmit devītā nodaļa
        LĒMUMA IZPILDES KĀRTĪBA PAR SPECIĀLO TIESĪBU ATŅEMŠANU

  308.pants. Institūcijas, kas izpilda lēmumu par speciālo tiesību

      atņemšanu

Lēmumu par transporta līdzekļu vadīšanas tiesību atņemšanu izpilda uz to pilnvarotas iestādes (amatpersonas) kārtībā, kāda noteikta šajā kodeksā un citos likumdošanas aktos.

Lēmumu par medību tiesību atņemšanu izpilda vides aizsardzības valsts inspekciju amatpersonas, kas seko vides aizsardzības prasību ievērošanai un ir norādītas 231.panta otrajā daļā, vai resoruzraudzības amatpersonas, kas seko medību noteikumu ievērošanai un ir norādītas 234.panta otrajā daļā.

(Ar grozījumiem, kas izdarīti ar 1992.gada 28.aprīļa un 3.novembra likumiem - Ziņotājs, nr.22/23 un nr.46/47/48).

  309.pants. Kārtība, kādā izpildāms lēmums par transporta līdzekļu

      vadītāja tiesību atņemšanu

Lēmumu par transporta līdzekļu vadītāja tiesību atņemšanu izpilda, izņemot vadītāja apliecību, ja vadītājam atņemtas visu veidu transporta līdzekļu vadīšanas tiesības.

Ja vadītājam nav atņemtas visu veidu transporta līdzekļu vadīšanas tiesības, tad vadītāja apliecībā tiek atzīmēts, kādu veidu transporta līdzekļu vadītāja tiesības viņam atņemtas.

Kārtību, kādā izņemamas transporta līdzekļu vadītāja tiesību apliecības, nosaka Iekšlietu ministrija.

(Ar grozījumiem, kas izdarīti ar APP 1989.gada 19.maija dekrētu un 1992.gada 11.jūlija, 3.novembra un 1993.gada 19.janvāra likumiem - Ziņotājs, 1989, nr.22, 1992, nr.29/31 un nr.46/47/48, 1993, nr.3/4).

  310.pants. Kārtība, kādā izpildāms lēmums par medību tiesību

      atņemšanu

Lēmumu par medību tiesību atņemšanu izpilda, izņemot medību apliecību.

Ja persona, kurai atņemtas medību tiesības, izvairās nodot medību apliecību, medību noteikumu ievērošanas valsts uzraudzības iestādes to izņem noteiktā kārtībā.

  311.pants. Pamats un kārtība, kādā saīsināms speciālo tiesību

      atņemšanas termiņš

Personai, kurai uz noteiktu laiku atņemtas transporta līdzekļu vadīšanas tiesības vai medību tiesības, institūcija (amatpersona), kas uzlikusi sodu, var saīsināt minēto tiesību atņemšanas laiku, kad pagājusi ne mazāk kā puse no noteiktā laika.

(Ar grozījumiem, kas izdarīti ar 1992.gada 3.novembra un 1994.gada 28.jūlija likumiem - Ziņotājs, 1992, nr.46/47/48).

  312.pants. Speciālo tiesību atņemšanas termiņu aprēķināšana

Transporta līdzekļu vadītāji un personas, kuras pārkāpušas medību noteikumus, uzskatāmas par sodītām ar speciālo tiesību atņemšanu no dienas, kad pieņemts lēmums par šo tiesību atņemšanu.

Ja transporta līdzekļa vadītājs, kam atņemtas tiesības vadīt transporta līdzekli, izvairās nodot ceļu policijas iestādēm vadītāja apliecību un turpina vadīt transporta līdzekli laikā, kad atņemtas vadīšanas tiesības, uz to pilnvarotas iestādes (amatpersonas) var šo tiesību atņemšanas laiku pagarināt par attiecīgo laika posmu, kurā nelikumīgi izmantota vadītāja apliecība.

Pēc speciālo tiesību atņemšanas termiņa notecēšanas, kā arī tad, ja šis termiņš saīsināts saskaņā ar šā kodeksa 311.pantu, personai, kas sodīta ar šo administratīvo sodu, noteiktā kārtībā atdod tai izņemtos dokumentus.

(Ar grozījumiem, kas izdarīti ar 1991.gada 2.janvāra un 1992.gada 3.novembra likumiem - Ziņotājs, 1991, nr.5/6, 1992, nr.46/47/48).

                          Trīsdesmitā nodaļa
             LĒMUMA IZPILDES KĀRTĪBA PAR LABOŠANAS DARBIEM

  313.pants. Lēmuma par labošanas darbiem izpilde

Lēmumu par labošanas darbiem nosūta izpildei ne vēlāk kā nākamajā dienā pēc tā pieņemšanas.

Labošanas darbus saskaņā ar šā kodeksa 30.pantu izcieš pārkāpēja pastāvīgā darba vietā.

Pamatojoties uz lēmumu par labošanas darbiem, to izciešanas laikā no pārkāpēja darba algas lēmumā noteiktajos apmēros tiek izdarīti ieturējumi valsts ieņēmumos.

  314.pants. Labošanas darbu izciešanas termiņš

Labošanas darbu izciešanā ieskaita laiku, kad pārkāpējs strādājis un no viņa algas izdarīti ieturējumi.

Dienu skaits, kuras nostrādājis pārkāpējs, nedrīkst būt mazāks par to darba dienu skaitu, kāds atbilst darba dienu skaitam tiesas (tiesneša) noteiktajā kalendārajā soda termiņā. Ja pārkāpējs nav nostrādājis noteikto darba dienu skaitu un nav pamata nenostrādāto dienu ieskaitīšanai soda termiņā, labošanas darbu izciešana turpinās, līdz pārkāpējs nostrādā noteikto darba dienu skaitu.

Labošanas darbu izciešanas termiņā ieskaita laiku, kurā pārkāpējs nav strādājis attaisnojošu iemeslu dēļ un viņam saskaņā ar likumu tikusi izmaksāta darba alga. Šajā termiņā ieskaita arī slimības laiku, laiku, ko piešķir slimnieka kopšanai, grūtniecības un dzemdību atvaļinājuma laiku. Ja slimība radusies sakarā ar dzeršanu vai darbībām, kas saistītas ar dzērumu, slimības laiku labošanas darbu termiņā neieskaita.

(Ar grozījumiem, kas izdarīti ar 1994.gada 28.jūlija likumu - Ziņotājs, 1994, nr.17).

  315.pants. Pārkāpēja labošanas darbu izciešanas vietas uzņēmuma,

      iestādes un organizācijas administrācijas pienākumi

Pārkāpēja labošanas darbu izciešanas vietas uzņēmuma, iestādes vai organizācijas administrācijai ir pienākums:

pareizi un savlaicīgi izdarīt ieturējumus no pārkāpēja darba algas valsts ieņēmumos un noteiktā kārtībā savlaicīgi pārskaitīt ieturētās summas;

veikt pārkāpēja audzināšanu darbā;

ziņot iestādēm, kas pārzina šā soda veida izciešanu, par pārkāpēja izvairīšanos no soda izciešanas.

  316.pants. Sekas, ja izvairās no labošanas darbiem, kuri piemēroti

      par sīko huligānismu

Ja persona izvairās no labošanas darbu izciešanas, kuri piemēroti par sīko huligānismu, ar tiesneša lēmumu neizciesto labošanas darbu laiku var aizstāt ar naudas sodu no simt rubļiem līdz diviem tūkstošiem rubļu vai ar administratīvo arestu, skaitot vienu aresta dienu par trim labošanas darbu dienām, bet ne ilgāk kā uz piecpadsmit dienām.

(Ar grozījumiem, kas izdarīti ar 1992.gada 3.novembra un 1994.gada 28.jūlija likumiem - Ziņotājs, 1992, nr.46/47/48, 1994, nr.17).

                        Trīsdesmit pirmā nodaļa
           LĒMUMA IZPILDES KĀRTĪBA PAR ADMINISTRATĪVO ARESTU

  317.pants. Lēmuma par administratīvo arestu izpilde

Lēmumu par administratīvo arestu izpilda nekavējoties pēc tā pieņemšanas.

  318.pants. Administratīvā aresta izciešanas kārtība

Personas, kas pakļautas administratīvajam arestam, tiek turētas apcietinājuma vietās, ko nosaka policijas iestādes. Izpildot lēmumu par administratīvo arestu, izdara arestētās personas apskati.

Administratīvās aizturēšanas laiku ieskaita administratīvā aresta termiņā.

Administratīvo arestu izcieš likumdošanā noteiktajā kārtībā.

(Ar grozījumiem, kas izdarīti ar 1990.gada 21.decembra un 1992.gada 3.novembra likumiem - Ziņotājs, 1991, nr.5/6, 1992, nr.46/47/48).

  319.pants. Administratīvajam arestam pakļauto personu izmantošana

      darbā

Personas, kuras pakļautas administratīvajam arestam, tiek izmantotas fiziskos darbos.

Administratīvajam arestam pakļauto personu izmantošanu darbā organizē vietējo Tautas deputātu padomju valdes.

Personām, kuras pakļautas administratīvajam arestam, par aresta laiku darba algu pastāvīgā darba vietā neizmaksā.

(Ar grozījumiem, kas izdarīti ar 1992.gada 3.novembra likumu - Ziņotājs, 1992, nr.46/47/48).

                        Trīsdesmit otrā nodaļa
                        LĒMUMA IZPILDES KĀRTĪBA
                 PAR MANTISKĀ ZAUDĒJUMA ATLĪDZINĀŠANU

  320.pants. Kārtība un termiņi, kādā jāizpilda lēmumi daļā par

      mantiskā zaudējuma atlīdzināšanu

Lēmumu administratīvā pārkāpuma lietā daļā par mantiskā zaudējuma atlīdzināšanu izpilda šajā kodeksā un civilprocesuālajā likumdošanā noteiktajā kārtībā.

Lēmums administratīvā pārkāpuma lietā daļā par mantiskā zaudējuma atlīdzināšanu ir izpilddokuments.

Mantiskais zaudējums pārkāpējam jāatlīdzina ne vēlāk kā piecpadsmit dienu laikā no lēmuma izsniegšanas dienas (šā kodeksa 276.pants), bet gadījumā, ja par lēmumu iesniegta sūdzība vai protests, - ne vēlāk kā piecpadsmit dienu laikā no dienas, kad paziņots, ka sūdzība vai protests noraidīts.

(Ar grozījumiem, kas izdarīti ar 1990.gada 21.decembra likumu - Ziņotājs, 1991, nr.5/6).

  321.pants. Sekas, ja neizpilda lēmumu daļā par mantiskā zaudējuma

      atlīdzināšanu

Ja lēmumu daļā par mantiskā zaudējuma atlīdzināšanu neizpilda šā kodeksa 320.panta trešajā daļā noteiktajā termiņā, to nosūta zaudējuma piedzīšanai civilprocesuālajā likumdošanā paredzētajā izpildu lietvedības kārtībā.

Iepriekšējās redakcijas:                 Turpmākās redakcijas:
Aktuālā redakcija                        Redakcija uz 01.01.2012
Redakcija uz 01.07.2009
Redakcija uz 18.06.2009
Redakcija uz 17.06.2009
Redakcija uz 03.06.2009
Redakcija uz 13.05.2009
Redakcija uz 09.03.2009
Redakcija uz 21.01.2009
Redakcija uz 01.01.2009
Redakcija uz 07.08.2008
Redakcija uz 01.06.2008
Redakcija uz 14.05.2008
Redakcija uz 23.01.2008
Redakcija uz 05.10.2007
Redakcija uz 29.06.2007
Redakcija uz 26.06.2007
Redakcija uz 21.06.2007
Redakcija uz 12.06.2007
Redakcija uz 09.03.2007
Redakcija uz 01.01.2007
Redakcija uz 01.08.2006
Redakcija uz 21.07.2006
Redakcija uz 24.01.2006
Redakcija uz 14.10.2005
Redakcija uz 15.04.2005
Redakcija uz 18.02.2005
Redakcija uz 25.01.2005
Redakcija uz 29.12.2004
Redakcija uz 12.10.2004
Redakcija uz 07.10.2004
Redakcija uz 09.07.2004
Redakcija uz 01.07.2004
Redakcija uz 21.05.2004
Redakcija uz 22.04.2004
Redakcija uz 01.01.2004
Redakcija uz 13.11.2003
Redakcija uz 13.11.2003
Redakcija uz 25.07.2003
Redakcija uz 18.07.2003
Redakcija uz 01.07.2003
Redakcija uz 13.06.2003
Redakcija uz 07.06.2003
Redakcija uz 31.05.2003
Redakcija uz 15.05.2003
Redakcija uz 16.04.2003
Redakcija uz 26.06.2002
Redakcija uz 01.01.2002
Redakcija uz 16.07.2001
Redakcija uz 27.04.2000
Redakcija uz 12.11.1998
Redakcija uz 21.07.1998
Redakcija uz 03.07.1998
Redakcija uz 05.05.1998
Redakcija uz 02.12.1997
Redakcija uz 16.09.1997
Redakcija uz 17.07.1997
Redakcija uz 03.07.1996
Redakcija uz 12.02.1996
Redakcija uz 01.08.1995
Redakcija uz 31.07.1995 (šobrīd atvērtā)
Redakcija uz 21.07.1995
Redakcija uz 16.06.1995
Redakcija uz 11.04.1995

